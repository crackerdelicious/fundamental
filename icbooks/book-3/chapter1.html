<!DOCTYPE html>
<html lang="th">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <meta name="keywords" content="ความรู้พื้นฐาน,การเงิน,การลงทุน">
    <meta name="viewport" content="width=device-width, initial-scale=1.0">
    <title>บทที่ 1 ภาพรวมเกี่ยวกับตราสารทุนและหุ้นสามัญ</title>
    <link href="https://cdn.jsdelivr.net/npm/bootstrap@5.3.3/dist/css/bootstrap.min.css" rel="stylesheet" integrity="sha384-QWTKZyjpPEjISv5WaRU9OFeRpok6YctnYmDr5pNlyT2bRjXh0JMhjY6hW+ALEwIH" crossorigin="anonymous">
    <link rel="stylesheet" href="https://cdn.jsdelivr.net/npm/katex@0.16.11/dist/katex.min.css" integrity="sha384-nB0miv6/jRmo5UMMR1wu3Gz6NLsoTkbqJghGIsx//Rlm+ZU03BU6SQNC66uf4l5+" crossorigin="anonymous">
    <script src="https://cdn.jsdelivr.net/npm/bootstrap@5.3.3/dist/js/bootstrap.bundle.min.js" integrity="sha384-YvpcrYf0tY3lHB60NNkmXc5s9fDVZLESaAA55NDzOxhy9GkcIdslK1eN7N6jIeHz" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/katex.min.js" integrity="sha384-7zkQWkzuo3B5mTepMUcHkMB5jZaolc2xDwL6VFqjFALcbeS9Ggm/Yr2r3Dy4lfFg" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/contrib/auto-render.min.js" integrity="sha384-43gviWU0YVjaDtb/GhzOouOXtZMP/7XUzwPTstBeZFe/+rCMvRwr4yROQP43s0Xk" crossorigin="anonymous" onload="renderMathInElement(document.body);"></script>
    <link rel="stylesheet" href="https://fonts.googleapis.com/css2?family=Itim">
    <link rel="stylesheet" href="../../src/css/style.css">
</head>
<body>
    <nav class="navbar bg-body-tertiary sticky-top">
        <div class="container">
            <a class="navbar-brand" href="index.html">ตราสารทั่วไป หลักสูตรผู้แนะนำการลงทุนตราสารทั่วไป</a>
            <button class="navbar-toggler border-0" type="button" data-bs-toggle="offcanvas" data-bs-target="#offcanvasNavbar"
                aria-controls="offcanvasNavbar" aria-label="Toggle navigation">
                <span class="navbar-toggler-icon"></span>
            </button>
            <div class="offcanvas offcanvas-end" tabindex="-1" id="offcanvasNavbar"
                aria-labelledby="offcanvasNavbarLabel">
                <div class="offcanvas-header">
                    <h5 class="offcanvas-title" id="offcanvasNavbarLabel">สารบัญ</h5>
                    <button type="button" class="btn-close" data-bs-dismiss="offcanvas" aria-label="Close"></button>
                </div>
                <div class="offcanvas-body">
                    <ul class="list-unstyled">
                        <li><a href="#section1" class="text-decoration-none text-warning">1.1 ลักษณะและประเภทของตราสารทุน</a></li>
                        <ul class="list-unstyled ps-3">
                            <li><a href="#section1-1" class="text-decoration-none text-warning">1.1.1 ตราสารทุนกับธุรกิจ</a></li>
                            <li><a href="#section1-2" class="text-decoration-none text-warning">1.1.2 ลักษณะเบื้องต้นของตราสารทุน</a></li>
                            <li><a href="#section1-3" class="text-decoration-none text-warning">1.1.3 ความเสี่ยงของการลงทุนในตราสารทุน</a></li>
                        </ul>
                        <li><a href="#section2" class="text-decoration-none text-warning">1.2 ประเภทของตลาด ลักษณะและรูปแบบของการซื้อขาย</a></li>
                        <ul class="list-unstyled ps-3">
                            <li><a href="#section2-1" class="text-decoration-none text-warning">1.2.1 โครงสร้างและองค์ประกอบของตลาดทุน</a></li>
                            <li><a href="#section2-2" class="text-decoration-none text-warning">1.2.2 ลักษณะและรูปแบบการซื้อขาย</a></li>
                            <li><a href="#section2-3" class="text-decoration-none text-warning">1.2.3 ผู้เกี่ยวข้องในตลาดรองของตราสารทุน (market participants)</a></li>
                        </ul>
                        <li><a href="#section3" class="text-decoration-none text-warning">1.3 ประโยชน์ของการเข้าจดทะเบียนในตลาดหลักทรัพย์ฯ และคุณสมบัติของบริษัทจดทะเบียน</a></li>
                    </ul>                    
                </div>
            </div>
        </div>
    </nav>
    <div class="container-lg">
        <div class="row my-5">
            <h1 class="text-warning">บทที่ 1 ภาพรวมเกี่ยวกับตราสารทุนและหุ้นสามัญ</h1>
            <div id="section1">
                <h2 class="text-warning">1.1 ลักษณะและประเภทของตราสารทุน</h2>
                <p><span class="ps-5">ตราสารทุน (equity instruments) เป็นตราสารทางการเงิน (financial instruments) ประเภทหนึ่งซึ่งกิจการหรือบริษัทเป็นผู้ออก (issuer) ให้แก่ผู้ถือ (holder) โดยมีวัตถุประสงค์เพื่อระดมเงินทุนไปใช้ในกิจการ ทำให้กิจการมีทางเลือกในการระดมเงินทุนเพิ่มเติมนอกเหนือจากแหล่งระดมทุนในตลาดการเงิน (financial markets) อื่น เช่น การกู้ยืมเงินจากสถาบันการเงิน การออกหุ้นกู้ เป็นต้น โดยตราสารทุนเป็นส่วนของทุนของกิจการที่ถูกแบ่งออกเป็นหุ้น ซึ่งแต่ละหุ้นจะให้อำนาจผู้ถือหุ้นในการเป็นเจ้าของกิจการตามสัดส่วนของหุ้นที่ถือครอง</span></p>
                <p><span class="ps-5">ผู้ถือตราสารทุน หรือ "ผู้ถือหุ้น" มีฐานะเป็น "เจ้าของกิจการ" มีส่วนได้เสียหรือมีสิทธิในทรัพย์สินและรายได้ของกิจการ และมีโอกาสจะได้รับส่วนแบ่งกำไรในรูปแบบเงินปันผล (dividend) รวมถึงสามารถขายหุ้นเพื่อทำกำไรเมื่อหุ้นของบริษัทมีราคาสูงขึ้น อย่างไรก็ตาม กิจการที่ออกตราสารทุนไม่มีข้อผูกพันจะต้องจ่ายเงินปันผลเสมอไป เนื่องจากการตัดสินใจจ่ายเงินปันผลนอกจากจะขึ้นอยู่กับผลประกอบการของกิจการแล้วยังขึ้นอยู่กับนโยบายของกิจการนั้นๆ ด้วย</span></p>
                <div id="section1-1">
                    <h3 class="text-warning">1.1.1 ตราสารทุนกับธุรกิจ</h3>
                    <h4 class="text-warning">แหล่งเงินทุนของกิจการ</h4>
                    <p><span class="ps-5">โดยทั่วไป กิจการจะจัดหาเงินทุนจาก 3 แหล่งหลัก ได้แก่ เงินกู้จากสถาบันการเงิน เงินทุนจากการระดมทุนจากผู้ถือหุ้น และแหล่งเงินทุนภายใน อันได้แก่ กำไรสะสมของกิจการ เงินทุนหมุนเวียน อย่างไรก็ตาม ในช่วงเริ่มต้นธุรกิจ กิจการอาจใช้แหล่งเงินทุนจากการกู้ยืมอย่างเต็มที่ รวมทั้งยังไม่มี กำไรสะสมจากการดำเนินงาน หรือมีกำไรสะสมไม่เพียงพอต่อการดำเนินงาน ส่งผลให้กิจการจำเป็นต้องจัดหาเงินทุนเพิ่มเติมจากการขายหุ้น ดังนั้น ในช่วงนี้เองที่ผู้ถือหุ้นจะมีส่วนสำคัญในการระดมเงินทุนให้กิจการสามารถขยายตัวและดำเนินการต่อไปได้</span></p>
                    <h5 class="text-warning fst-italic ps-5">รูปแบบองค์กรและการขยายกิจการ</h5>
                    <p><span class="ps-5">การประกอบธุรกิจการค้าตามกฎหมายไทยสามารถดำเนินการในรูปองค์กรธุรกิจได้ 5 แบบ ดังนี้</span></p>
                    <div class="ps-3">
                        <ol class="ps-5">
                            <li><span class="text-warning">กิจการเจ้าของคนเดียว (sole proprietorship)</span> อำนาจดำเนินการโดยบุคคลคนเดียวเป็นเจ้าของกิจการ มีข้อดีคือความง่ายและความสะดวกในการจัดตั้ง ไม่มีกฎระเบียบข้อบังคับมาก และไม่ต้องเสียภาษีเงินได้นิติบุคคล แต่จะเสียภาษีเงินได้แบบบุคคลธรรมดา ข้อเสียคือข้อจำกัดในการขยายกิจการ เนื่องจากเงินทุนของเจ้าของมีจำกัด นอกจากนี้ เจ้าของมีหน้าที่รับผิดชอบในภาระหนี้สินทั้งหมดของกิจการ จึงมีความเสี่ยงที่เจ้าหนี้จะยึดทรัพย์สินส่วนตัว ทั้งนี้ อายุของกิจการจะยาวเพียงใดขึ้นอยู่กับอายุของผู้ก่อตั้ง</li>
                            <li><span class="text-warning">ห้างหุ้นส่วนสามัญที่ไม่ได้จดทะเบียน (ordinary partnership)</span> และห้างหุ้นส่วนสามัญนิติบุคคล (registered ordinary partnership) ผู้ดำเนินการจัดตั้งมีบุคคลตั้งแต่ 2 คนขึ้นไป ตกลงร่วมทุนกันและร่วมกันรับผิดใช้หนี้ของห้างโดยไม่จำกัดต่อเจ้าหนี้ของห้าง ดังนั้น จึงมีความเสี่ยงที่เจ้าหนี้จะยึดทรัพย์สินส่วนตัว การจัดตั้งห้างหุ้นส่วนสามัญนั้น ตามประมวลกฎหมายแพ่งและพาณิชย์ไม่ได้บังคับว่าจะต้องจดทะเบียนเป็นนิติบุคคล (juristic person) คือจะจดทะเบียนหรือไม่ก็ได้ แต่หากไม่จดทะเบียนจะเรียกว่าห้างหุ้นส่วนสามัญไม่จดทะเบียน มีสภาพเป็นบุคคลธรรมดา แต่หากจดทะเบียนจะเรียกว่า ห้างหุ้นส่วนสามัญนิติบุคคล มีสภาพเป็นนิติบุคคล</li>
                            <li><span class="text-warning">ห้างหุ้นส่วนจำกัด (limited partnership)</span> การจัดตั้งธุรกิจในรูปห้างหุ้นส่วนจำกัด กฎหมายแบ่งหุ้นส่วนออกเป็น 2 ประเภท คือ เป็นหุ้นส่วนประเภทไม่จำกัดความรับผิดในการชำระหนี้ กับหุ้นส่วนประเภทจำกัดความรับผิดในการชำระหนี้ โดยห้างหุ้นส่วนจำกัด กฎหมายบังคับว่าต้องจดทะเบียนเป็นนิติบุคคลเสมอ</li>
                            <li><span class="text-warning">บริษัทจำกัด (company limited)</span> คือ กิจการที่จัดตั้งขึ้นโดยบุคคล 3 คนขึ้นไปตกลงเพื่อทำธุรกิจร่วมกัน โดยแบ่งทุนเป็นหุ้นแต่ละหุ้นมีมูลค่าเท่าๆ กัน ซึ่งมูลค่าที่ตราไว้ต่อหุ้น (par value) ต้องไม่น้อยกว่า 5 บาท โดยผู้ถือหุ้นแต่ละคนรับผิดจำกัดแต่เพียงมูลค่าหุ้นที่ตนยังส่งไม่ครบ ผู้เริ่มก่อตั้งจะจัดให้มีผู้เข้าชื่อซื้อหุ้นจนครบ แต่ห้ามไม่ให้ชี้ชวนประชาชนให้ซื้อหุ้น และผู้เริ่มก่อตั้งทุกคนต้องลงชื่อซื้อหุ้นหนึ่งหุ้นเป็นอย่างน้อย โดยบริษัทจำกัดมีสภาพเป็นนิติบุคคล ต้องจดทะเบียนตามประมวลกฎหมายแพ่งและพาณิชย์ ข้อดีของบริษัทจำกัดคือมีการแยกสินทรัพย์กันชัดเจนระหว่างกิจการที่เป็นนิติบุคคลกับส่วนของเจ้าของและผู้บริหาร อายุของกิจการมีไม่จำกัด การโอนเปลี่ยนเจ้าของทำได้ง่าย โดยการโอนเปลี่ยนมือหุ้นที่ถืออยู่ ความรับผิดชอบต่อหนี้สินของกิจการจำกัดอยู่เพียงเงินทุนที่เจ้าของนำมาลงทุนข้อเสียคือการจัดตั้งมีขั้นตอนซับซ้อนขึ้น เนื่องจากต้องมีการเตรียมการและข้อมูลเพื่อการจดทะเบียน เช่น ชื่อบริษัท วัตถุประสงค์การจัดตั้ง จำนวนเงินทุน และรายละเอียดของผู้ก่อตั้ง รวมถึงต้องมีการนำส่งรายงานงบการเงินอย่างน้อยทุกรอบ 12 เดือน รายได้สุทธิของบริษัทจะถูกหักภาษีเงินได้นิติบุคคล (corporate income tax) และเมื่อแบ่งกำไรสุทธิหลังหักภาษีให้แก่ผู้ถือหุ้นในรูปของเงินปันผล ซึ่งถือเป็นเงินได้ตามมาตรา 40 (4) (ข) ผู้ถือหุ้นมีสิทธิที่จะเลือกเสียภาษีโดยให้หักภาษี ณ ที่จ่ายร้อยละ 10 หรือนำเครดิตภาษีเงินปันผลไปรวมคำนวณภาษี โดยถือเป็นเงินได้พึงประเมินก็ได้<a href="#to1" id="from1">\(\scriptsize ^1\)</a></li>
                            <li><span class="text-warning">บริษัทมหาชนจำกัด (public company limited)</span> คือ บริษัทประเภทซึ่งตั้งขึ้นด้วยประสงค์ที่จะเสนอขายหุ้นต่อประชาชน โดยผู้ถือหุ้นมีความรับผิดจำกัดไม่เกินจำนวนเงินค่าหุ้นที่ต้องชำระ และบริษัทดังกล่าวได้ระบุความประสงค์เช่นนั้นไว้ในหนังสือบริคณห์สนธิ ซึ่งตาม พ.ร.บ. บริษัทมหาชนจำกัด พ.ศ. 2535 ได้กำหนดลักษณะโครงสร้างของบริษัทมหาชนจำกัดไว้ ดังนี้</li>
                            <ul class="m-0 list-unstyled">
                                <li>5.1. จำนวนผู้ถือหุ้น มีผู้ถือหุ้นตั้งแต่ 15 คนขึ้นไป</li>
                                <li>5.2. ทุนจดทะเบียน ไม่มีการกำหนดจำนวนทุนจดทะเบียนขั้นต่ำไว้</li>
                                <li>5.3. หุ้นและการชำระเงินค่าหุ้น หุ้นของบริษัทมหาชนจำกัดแต่ละหุ้นจะต้องมีมูลค่าเท่ากันและต้องชำระค่าหุ้นครั้งเดียวเต็มมูลค่าหุ้น</li>
                                <li>5.4. จำนวนกรรมการ ต้องมีจำนวนกรรมการของบริษัทไม่น้อยกว่า 5 คน และกรรมการไม่น้อยกว่ากึ่งหนึ่งต้องมีที่อยู่ในประเทศไทย</li>
                            </ul>
                        </ol>
                    </div>
                    <p><span class="ps-5">ดังนั้น จากลักษณะเบื้องต้นของรูปแบบองค์กรธุรกิจ อาจกล่าวได้ว่า การขยายกิจการของห้างหุ้นส่วนสามัญนิติบุคคลและห้างหุ้นส่วนจำกัด จึงอยู่ในรูปแบบของการเพิ่มทุนของผู้เป็นหุ้นส่วน การกู้ยืมเงินจากสถาบันการเงิน หรือการควบรวมกิจการระหว่างห้างหุ้นส่วน ขณะที่บริษัทจำกัดและบริษัทมหาชนจำกัดมีข้อได้เปรียบกว่า คือ สามารถออกหุ้นทุนในการระดมเงินทุนในการขยายกิจการได้</span></p>
                    <div class="card border-0"><img src="../../src/images/icbooks/book-3/image1-1.png" class="img-fluid m-0 w-100" alt="image1-1"></div>
                </div>
                <div id="section1-2">
                    <h3 class="text-warning">1.1.2 ลักษณะเบื้องต้นของตราสารทุน</h3>
                    <h4 class="text-warning">หุ้นสามัญ</h4>
                    <p><span class="ps-5">หุ้นสามัญเป็นหุ้นทุนประเภทหนึ่งซึ่งถูกบันทึกอยู่ในงบแสดงฐานะการเงิน (statement of financial Position) หรือเดิมเรียกว่างบดุล (balance sheet) ในส่วนของเจ้าของ (shareholders' equity) ในด้านขวาของงบแสดงฐานะการเงินเช่นเดียวกับภาระหนี้สิน (liabilities) ของกิจการ ซึ่งถือว่าเป็นแหล่งเงินทุนของกิจการ (source of fund) ขณะที่ด้านซ้ายมือของงบแสดงฐานะการเงิน คือ สินทรัพย์ (assets) ทั้งระยะสั้นและระยะยาว ถือเป็นแหล่งใช้ไปของเงินทุนกิจการ (use of fund) ตามรูปที่ 1-2 โดยผู้ถือหุ้นสามัญมีฐานะเป็นเจ้าของกิจการ มีสิทธิในการร่วมตัดสินใจในการบริหารกิจการผ่านทางการลงคะแนนเสียงในที่ประชุมผู้ถือหุ้นตามสัดส่วนของหุ้นที่ถือครองอยู่</span></p>
                    <div class="card border-0"><img src="../../src/images/icbooks/book-3/image1-2.png" class="img-fluid m-0 w-100" alt="image1-2"></div>
                    <p><span class="ps-5">องค์ประกอบของกิจการประกอบไปด้วยผู้บริหารที่ดูแลการทำงานของฝ่ายจัดการ คือคณะกรรมการบริษัท ซึ่งผู้ถือหุ้นในการประชุมสามัญผู้ถือหุ้นเป็นผู้เลือกและรับรองส่วนประกอบของคณะกรรมการบริษัทฝ่ายจัดการเป็นผู้บริหารการดำเนินการของกิจการ โดยเป็นผู้บริหารให้กิจการดำเนินไปตามวิธีการบริหาร ดังนั้น การแยกบทบาทของความเป็นเจ้าของโดยผู้ถือหุ้น กับการควบคุมบริหารกิจการโดยฝ่ายจัดการจึงนำมาสู่ปัญหาที่เรียกว่า "agency problems" ที่ฝ่ายจัดการอาจไม่บริหารงานให้เกิดประโยชน์สูงสุดแก่เจ้าของ (ผู้ถือหุ้น) ก็ได้ อย่างไรก็ตาม กลไกหลายเรื่องสามารถแก้ปัญหาในเรื่องนี้ได้ เช่น การจ่ายผลตอบแทนแก่ฝ่ายจัดการตามผลประกอบการ การควบคุมการบริหารโดยคณะกรรมการบริษัท รวมถึงคณะกรรมการจากภายนอก เช่น นักวิเคราะห์การลงทุน เจ้าหนี้ หรือแม้แต่ผู้ลงทุนสถาบัน การขอเปลี่ยนคณะกรรมการบริษัทโดยมติผู้ถือหุ้นที่ไม่พอใจการทำงานของคณะกรรมการ ตลอดจนการเข้าครอบงำกิจการ จากกิจการอื่น เป็นต้น</span></p>
                    <h5 class="text-warning fst-italic ps-5">ลักษณะและประเภทหุ้นสามัญ</h5>
                    <p><span class="text-warning ps-5">ลักษณะของหุ้นสามัญ</span></p>
                    <p><span class="ps-5">หุ้นสามัญ (common stocks หรือ ordinary shares) เป็นตราสารที่แสดงถึงความเป็นเจ้าของกิจการร่วมตัดสินใจในการบริหารกิจการผ่านทางที่ประชุมผู้ถือหุ้น ซึ่งจะมีสิทธิในการลงคะแนนเสียงร่วมตัดสินใจในการบริหารกิจการผ่านทางที่ประชุมผู้ถือหุ้น เช่น การเลือกคณะกรรมการบริษัท การเพิ่มทุน การจ่ายเงินปันผล การควบรวมกิจการ เป็นต้น โดยผู้ถือหุ้นสามัญจะมีสิทธิในการออกเสียงตามสัดส่วนของหุ้นที่ถือครองอยู่ และจะได้รับผลตอบแทนในรูปของปันผล (เงินปันผลและหุ้นปันผล) แต่จะได้รับสิทธิเป็นลำดับสุดท้าย กล่าวคือ ภายหลังที่เจ้าหนี้และผู้ถือหุ้นบุริมสิทธิได้รับผลตอบแทนในรูปดอกเบี้ยและเงินปันผลตามลำดับแล้ว ในกรณีที่กิจการล้มละลาย ผู้ถือหุ้นสามัญจะมีสิทธิได้รับส่วนแบ่งที่เหลือหลังจากกิจการจ่ายชำระภาระผูกพันที่มีต่อผู้เรียกร้องอื่นๆ เช่น เจ้าหนี้ และผู้ถือหุ้นบุริมสิทธิเสร็จสิ้นแล้ว</span></p>
                    <p><span class="text-warning ps-5">ประเภทของหุ้นสามัญ</span></p>
                    <p class="text-warning fst-italic ps-5 mb-0">แบ่งตามลักษณะของหุ้น</p>
                    <div class="ps-3">
                        <ul class="ps-5">
                            <li><span class="fw-bold text-warning">Blue chip</span> เป็นหุ้นที่มีอัตราผลตอบแทนไม่ผันผวน เป็นกิจการที่ก่อตั้งมานาน มีขนาดใหญ่ มีความน่าเชื่อถือ สินค้าและบริการเป็นที่ยอมรับจากประชาชนในประเทศ มีความมั่นคงทางการเงิน มีความสม่ำเสมอในการเติบโตของผลกำไร และมีการจ่ายเงินปันผลอย่างต่อเนื่อง</li>
                            <p><span class="ps-3">หุ้นในกลุ่ม blue chip มีลักษณะที่สำคัญ ดังนี้</span></p>
                            <ul>
                                <li>มูลค่าตามราคาตลาดขนาดใหญ่</li>
                                <li>มีความสม่ำเสมอในการเติบโตของผลกำไร และการจัดสรรกำไรให้ผู้ถือหุ้นสามัญในทุกสถานการณ์ ทั้งภาวะเศรษฐกิจดีหรือซบเซา</li>
                                <li>สถานะทางการเงินแข็งแกร่ง มีอันดับความน่าเชื่อถือ (Credit Rating) ในระดับสูง</li>
                                <li>มีความได้เปรียบในเชิงแข่งขัน (Competitive Advantage) หรือเป็นผู้นำตลาด</li>
                                <li>มักให้ผลตอบแทนใกล้เคียงกับผลตอบแทนของดัชนีราคาตลาดหลักทรัพย์</li>
                            </ul>
                            <p>หุ้นในกลุ่ม Blue chip นี้ ได้แก่ หุ้นที่ได้รับคัดเลือกให้เป็นหุ้นในดัชนี SET50 Index หรือ SET100 Index ซึ่งมีการทบทวนทุก 6 เดือน</p>
                            <li><span class="fw-bold text-warning">Growth stock</span> เป็นหุ้นของบริษัทที่ธุรกิจอยู่ในช่วงเติบโต ตลาดยังไม่อิ่มตัว มีผลการดำเนินงานที่เติบโตอย่างรวดเร็ว ทั้งรายได้และกำไรสุทธิมีการเติบโตดีกว่าบริษัทอื่นในอุตสาหกรรมเดียวกัน มีกระแสเงินสดจากการดำเนินงานเป็นบวก และเนื่องจากบริษัทในกลุ่มนี้อยู่ในช่วงกำลังเติบโตจึงจะมีการจ่ายเงินปันผลในอัตราต่ำเมื่อเทียบกับผลกำไรที่ทำได้ ทั้งนี้มีวัตถุประสงค์เพื่อเก็บเงินสดไว้เพื่อการลงทุนในโครงการที่จะช่วยสร้างรายได้ในอนาคต</li>
                            <p><span class="ps-3">หุ้นในกลุ่ม growth stock มีลักษณะสำคัญ ดังนี้</span></p>
                            <ul>
                                <li>ผลการดำเนินการเติบโตอย่างรวดเร็วและต่อเนื่องทั้งยอดขายและกำไร</li>
                                <li>มีอัตราผลตอบแทนต่อผู้ถือหุ้น (return on equity: ROE) ในระดับสูง เช่น สูงกว่าอัตราผลตอบแทนต่อผู้ถือหุ้นของอุตสาหกรรม หรือสูงกว่าอัตราการเติบโตเฉลี่ยของกิจการในช่วง 5 ปี</li>
                                <li>หุ้นในกลุ่ม growth stock ส่วนใหญ่ไม่จ่ายปันผลหรือจ่ายปันผลในอัตราที่ต่ำ (dividend payout ratio ต่ำ)</li>
                                <li>หุ้นกลุ่มนี้มีการซื้อขายที่อัตราส่วนราคาต่อมูลค่าทางบัญชี (P/BV ratio) และอัตราส่วนราคาต่อกำไร (P/E ratio) อยู่ในระดับสูงกว่าค่าเฉลี่ยของตลาดหรือของกลุ่มธุรกิจเดียวกัน</li>
                            </ul>
                            <li><span class="fw-bold text-warning">Value stock</span> เป็นหุ้นที่มีราคาหรือมูลค่าต่ำกว่าราคาทางทฤษฎี จึงมี P/E ratio หรือ P/BV ratio ต่ำ หรืออัตราเงินปันผลตอบแทน (dividend yield) สูง เป็นหุ้นที่เหมาะกับการลงทุนระยะยาว</li>
                            <p><span class="ps-3">หุ้นในกลุ่ม value stock มีลักษณะสำคัญ ดังนี้</span></p>
                            <ul>
                                <li>อัตราการจ่ายเงินปันผลสูงกว่าค่าเฉลี่ยของตลาดหรือกลุ่มธุรกิจเดียวกัน</li>
                                <li>มีการซื้อขายที่ P/E ratio หรือ P/BV ratio ต่ำกว่าค่าเฉลี่ยของตลาดหรือกลุ่มธุรกิจเดียวกัน</li>
                            </ul>
                            <li><span class="fw-bold text-warning">Income stock</span> เป็นหุ้นของบริษัทที่อยู่ในกลุ่มธุรกิจที่มีการขยายตัวไม่สูงมาก แต่มีรายได้และกำไรสม่ำเสมอ จึงไม่จำเป็นต้องใช้เงินสดจำนวนมากในการลงทุนขยายกิจการในอนาคต และสามารถจ่ายเงินปันผลในอัตราที่สูงต่อเนื่อง ทำให้หุ้นเหล่านี้มีอัตราผลตอบแทนจากเงินปันผล (dividend yield) ในระดับสูงขณะที่ราคาหุ้นของบริษัทเหล่านี้ส่วนใหญ่จะมีความผันผวนต่ำเมื่อเทียบกับตลาด</li>
                            <p><span class="ps-3">หุ้นในกลุ่ม income stock มีลักษณะสำคัญ ดังนี้</span></p>
                            <ul>
                                <li>เป็นหุ้นที่มีการจ่ายปันผลในอัตราสูงและสม่ำเสมอ หรือปัจจุบันเรียกง่ายๆ ว่า "หุ้นปันผล" (dividend stock)</li>
                                <li>เป็นหุ้นที่อัตราผลตอบแทนจากเงินปันผลอยู่ในระดับสูง เนื่องจากอยู่ในธุรกิจที่ขยายตัวไม่สูงมาก แต่มีรายได้และกำไรสม่ำเสมอ จึงไม่ต้องใช้เงินสดเพื่อลงทุนขยายงานต่อมากนักและสามารถนำมาจ่ายปันผลได้มาก</li>
                                <p><span class="ps-3">หุ้นในกลุ่ม income stock อาจสังเกตได้จากหุ้นในองค์ประกอบของ SET High Dividend 30 Index ซึ่งมีการทบทวนทุก 6 เดือน</span></p>
                            </ul>
                            <li><span class="fw-bold text-warning">Defensive stock</span> เป็นหุ้นของบริษัทที่อยู่ในธุรกิจที่ไม่ค่อยผันผวนตามภาวะเศรษฐกิจ โดยในช่วงเศรษฐกิจขาลง บริษัทเหล่านี้จะมีผลประกอบการดีกว่าตลาดโดยรวม อย่างไรก็ตาม ในช่วงเศรษฐกิจขยายตัวจะได้ประโยชน์น้อยกว่าบริษัทในธุรกิจประเภทอื่น บริษัทในกลุ่มนี้มักจะเป็นบริษัทในกลุ่มที่เกี่ยวข้องกับปัจจัยพื้นฐานของมนุษย์ เช่น กลุ่มสาธารณูปโภค กลุ่มอาหาร โดยหุ้นกลุ่มนี้อาจเรียกอีกชื่อว่า "non-cyclical stock" เพราะมีความสัมพันธ์ค่อนข้างต่ำกับวัฏจักรธุรกิจ</li>
                            <p><span class="ps-3">หุ้นในกลุ่ม defensive stock มีลักษณะสำคัญ ดังนี้</span></p>
                            <ul>
                                <li>มีผลประกอบการดี มีการจ่ายเงินปันผลสม่ำเสมอ ไม่ค่อยผันแปรตามภาวะเศรษฐกิจ</li>
                                <li>ความเสี่ยงของธุรกิจต่ำ เนื่องจากเป็นธุรกิจเกี่ยวกับปัจจัยพื้นฐานของมนุษย์</li>
                            </ul>
                            <li><span class="fw-bold text-warning">Cyclical stock</span> เป็นหุ้นที่อัตราผลตอบแทนเปลี่ยนแปลงมากกว่าอัตราผลตอบแทนของดัชนีราคาตลาดหลักทรัพย์ ทั้งในช่วงทิศทางขาขึ้นและขาลง มักเป็นหุ้นที่อยู่ในอุตสาหกรรมที่มีความผันผวนตามภาวะเศรษฐกิจ ระดับราคาสินค้าของบริษัทมีความผันผวนตามกลไกของอุปสงค์อุปทาน (demand and supply) ส่งผลให้ผลประกอบการของบริษัทและราคาหุ้นผันผวนตามวัฏจักรธุรกิจ ซึ่งบริษัทในกลุ่มนี้ ได้แก่ วัสดุก่อสร้าง อสังหาริมทรัพย์ ยานยนต์ เครื่องจักรหนัก การเดินเรือ โรงกลั่นน้ำมัน เป็นต้น</li>
                            <p><span class="ps-3">หุ้นในกลุ่ม cyclical stock มีลักษณะสำคัญ ดังนี้</span></p>
                            <ul>
                                <li>ราคาสินค้ามีความผันผวนขึ้นลงตามวัฏจักรธุรกิจ</li>
                                <li>ผลการดำเนินงานช่วงสูงสุดจะแตกต่างจากช่วงจุดต่ำสุดหลายเท่าตัว โดย 1 รอบวัฏจักรเป็นเวลาหลายปี ไม่ได้เกิดจากการผันผวนตามฤดูกาล</li>
                                <p><span class="ps-3">ขณะที่ counter cyclical stock เป็นหุ้นของบริษัทที่มีผลการดำเนินงานสวนทางกับภาวะเศรษฐกิจโดยรวม ดังนั้น ราคาของหุ้นกลุ่มนี้จะมีทิศทางสวนกับภาวะเศรษฐกิจ ทำให้หุ้นกลุ่มนี้ได้รับความนิยมในช่วงเศรษฐกิจซบเซา เช่น หุ้นในธุรกิจอาหาร fast food ธุรกิจค้าปลีกสินค้าราคาถูก (discount retailers)</span></p>
                            </ul>
                            <li><span class="fw-bold text-warning">Speculative stock</span> ส่วนใหญ่มักเป็นหุ้นของบริษัทใหม่ หรือเป็นหุ้นของบริษัทขนาดเล็กที่มีความไม่แน่นอนของธุรกิจสูง ทำให้มักมีข่าวสนับสนุนให้ผู้ลงทุนเข้าซื้อ จึงเป็นการซื้อตามข่าวมากกว่าการซื้อตามผลประกอบการของบริษัท ส่งผลให้ราคาหุ้นผันผวนค่อนข้างสูงเมื่อเทียบกับตลาดมีสภาพคล่องในการซื้อขายหรือการเปลี่ยนมือกันสูง ผู้ลงทุนที่ซื้อหุ้นเหล่านี้มักคาดการณ์ว่า ตนจะได้รับกำไรจากราคาที่เพิ่มขึ้นจากสาเหตุอื่นที่ไม่ใช่เพราะผลการประกอบการ</li>
                            <p><span class="ps-3">หุ้นในกลุ่ม speculative stock มีลักษณะสำคัญ ดังนี้</span></p>
                            <ul>
                                <li>เป็นหุ้นของบริษัทที่มีความเสี่ยงทางธุรกิจสูง</li>
                                <li>ราคาซื้อขายหุ้นค่อนข้างต่ำ</li>
                                <li>ผู้ลงทุนคาดหวังรายได้จากการประกาศออกผลิตภัณฑ์หรือบริการใหม่ หรือรายได้อื่นๆ ที่ ไม่ได้เกิดขึ้นจากผลการดำเนินงานหลัก</li>
                            </ul>
                            <li><span class="fw-bold text-warning">Penny stock</span> เป็นหุ้นของบริษัทที่มีราคาซื้อขายต่ำ ในสหรัฐอเมริกาได้ให้คำนิยาม penny stock ว่า เป็นหุ้นที่มีราคาซื้อขายต่ำกว่า 5 เหรียญดอลลาร์สหรัฐ ขณะที่ในสหราชอาณาจักร กำหนดไว้ที่ 1 ปอนด์สเตอร์ลิงอังกฤษ โดยทฤษฎีหากตลาดหุ้นใดมี Penny Stock จำนวนมากจะส่งให้มูลค่าหลักทรัพย์ตามราคาตลาด (market capitalization) ของตลาดนั้นต่ำ และจะนำมาสู่ความผันผวนของราคาหลักทรัพย์ในตลาดจากการเข้ามาของนักเก็งกำไร</li>
                        </ul>
                        
                    </div>
                    <p class="text-warning fst-italic ps-5 mb-0">แบ่งตามมูลค่าตลาด (Market Capitalization)</p>
                    <p><span class="ps-5">การแบ่งหุ้นตามมูลค่าตลาดนั้น จะใช้เกณฑ์มาตรฐานหรือวิธีการแตกต่างกันออกไปตามขนาดเศรษฐกิจและบริษัทจดทะเบียนในตลาดหลักทรัพย์แต่ละประเทศ หรือแต่ละภูมิภาค ในที่นี้จะยกตัวอย่างกรณีของตลาดหุ้นไทยและตลาดหุ้นสหรัฐอเมริกา</span></p>
                    <p><span class="text-warning ps-5">กรณีของไทย</span> แบ่งขนาดของหุ้นตามมูลค่าตลาดโดยเปรียบเทียบเรียงลำดับเพื่อคัดแยกเป็นกลุ่มย่อย แบ่งเป็น 3 ประเภทคือ</p>
                    <div class="ps-3">
                        <ul class="ps-5">
                            <li>Large-cap stocks เป็นหุ้นของบริษัทจดทะเบียนที่มีมูลค่าหลักทรัพย์ตามราคาตลาด (market capitalization) สูงสุด 50 อันดับแรก หรือหุ้นที่เป็นส่วนประกอบของดัชนี SET50</li>
                            <li>Mid-cap stocks เป็นหุ้นของบริษัทจดทะเบียนที่มีมูลค่าตามราคาตลาดสูงตั้งแต่ลำดับที่ 51-100 หรือหุ้นลำดับที่ 51-100 ในดัชนี SET100</li>
                            <li>Small-cap stocks เป็นหุ้นของบริษัทจดทะเบียนทั้งหมดในตลาดหลักทรัพย์ที่ไม่ใช่ส่วนประกอบ ดัชนี SET100</li>
                        </ul>
                    </div>
                    <p><span class="text-warning ps-5">กรณีสหรัฐอเมริกา</span> แบ่งหุ้นตามมูลค่าตลาดเช่นเดียวกัน แต่กำหนดมูลค่าไว้เป็นจำนวนล้านดอลลาร์สหรัฐ แบ่งเป็น 6 ประเภทคือ</p>
                    <div class="ps-3">
                        <ul class="ps-5">
                            <li>Mega-cap stocks คือ หุ้นของบริษัทที่มีมูลค่าหลักทรัพย์ตามราคาตลาดสูงกว่า 200,000 ล้านดอลลาร์สหรัฐ</li>
                            <li>Large-cap stocks คือ หุ้นของบริษัทที่มีมูลค่าหลักทรัพย์ตามราคาตลาดระหว่าง 10,000-200,000 ล้านดอลลาร์สหรัฐ</li>
                            <li>Mid-cap stocks คือ หุ้นของบริษัทที่มีมูลค่าหลักทรัพย์ตามราคาตลาดระหว่าง 2,000-10,000 ล้านดอลลาร์สหรัฐ</li>
                            <li>Small-cap stocks คือ หุ้นของบริษัทที่มีมูลค่าหลักทรัพย์ตามราคาตลาดตั้งแต่ 300-2,000 ล้านดอลลาร์สหรัฐ</li>
                            <li>Micro-cap stocks คือ หุ้นของบริษัทที่มีมูลค่าหลักทรัพย์ตามราคาตลาดตั้งแต่ 50-300 ล้านดอลลาร์สหรัฐ</li>
                            <li>Nano-cap stocks คือ หุ้นของบริษัทที่มีมูลค่าหลักทรัพย์ตามราคาตลาดต่ำกว่า 50 ล้านดอลลาร์สหรัฐ</li>
                        </ul>
                    </div>
                    <h5 class="text-warning fst-italic ps-5">ผลตอบแทนของการลงทุนในหุ้นสามัญ</h5>
                    <p class="text-warning fst-italic ps-5 mb-0">รูปแบบของผลตอบแทนจากการลงทุนในหุ้นสามัญ</p>
                    <p><span class="ps-5">ผลตอบแทนจากการลงทุนในหุ้นสามัญ ประกอบด้วยผลตอบแทนหลัก 2 ส่วน ส่วนแรก คือ ปันผล (dividend) ที่บริษัทผู้ออกหุ้นจ่ายให้แก่ผู้ถือหุ้นจากกำไรจากการประกอบการ และส่วนที่ 2 คือ กำไรหรือขาดทุนจากส่วนต่างราคา (capital gain/loss) คือ ผลกำไรหรือขาดทุนจากการขายหุ้นในราคาสูงกว่าหรือต่ำกว่าราคาที่ซื้อหุ้น</span></p>
                    <h5 class="text-warning fst-italic ps-5">ส่วนที่ 1 เงินปันผล (dividend)</h5>
                    <p><span class="ps-5">คือ ส่วนของกำไรที่บริษัทแบ่งจ่ายให้ผู้ถือหุ้นตามสิทธิของผู้ถือหุ้น โดยการจ่ายปันผลอาจอยู่ในรูปของเงินปันผล (cash dividend) หรือการจ่ายปันผลเป็นหุ้น (stock dividend) ทั้งนี้การจ่ายปันผลส่วนใหญ่จะจ่ายเป็นเงินสดจากกำไรสุทธิหลังหักภาษี เมื่อบริษัทมีกำไรจากการประกอบธุรกิจ ซึ่งจำนวนเงินปันผลที่จ่ายในแต่ละปีอาจไม่คงที่ มากหรือน้อยขึ้นอยู่กับผลประกอบการในปีนั้นๆ ของบริษัท และนโยบายของบริษัท (เช่น นโยบายการจ่ายปันผลความต้องการใช้เงินทุนในการขยายกิจการ เป็นต้น)</span></p>
                    <p><span class="ps-5">เงินปันผลจะมีความแตกต่างจากดอกเบี้ยจ่าย (ในกรณีของตราสารหนี้) เพราะดอกเบี้ยจ่ายเป็นภาระผูกพันทางการเงินที่ระบุบนตราสารหนี้ฉบับนั้นๆ การจ่ายดอกเบี้ยจึงเป็นไปโดยการบังคับตามกฎหมายขณะที่เงินปันผลนั้นไม่มีกฎหมายใดบังคับให้บริษัทจ่ายเงินปันผล แต่จะเป็นไปตามนโยบายการจ่ายเงินปันผลของบริษัท ผ่านการอนุมัติเห็นชอบของที่ประชุมผู้ถือหุ้น ซึ่งโดยทั่วไป บริษัทต้องประกาศนโยบายการจ่ายเงินปันผลเป็นภาพกว้าง เช่น กำหนดอัตราการจ่ายเงินปันผลต่อกำไรสุทธิในแต่ละปีว่าเป็นเท่าใดซึ่งเรียกว่าอัตราการจ่ายเงินปันผล (dividend payout ratio) ขณะที่อัตราผลตอบแทนที่ผู้ลงทุนได้รับจากเงินปันผลวัดจากสัดส่วนที่เรียกว่าอัตราผลตอบแทนจากเงินปันผล (Dividend Yield)</span></p>
                    <div class="alert alert-warning">
                        $$
                        \tag{1.1} \footnotesize \begin{split}\text{อัตราการจ่ายเงินปันผล} \\ \text{(dividend payout ratio) (\%)}
                        \end{split} = \frac{\text{เงินปันผลต่อหุ้น} \ \text{(บาท/หุ้น)}}{\text{กำไรสุทธิต่อหุ้น} \ \text{(บาท/หุ้น)}} \times 100
                        $$
                    </div>
                    <p class="mb-0"><span class="badge text-bg-warning">ตัวอย่างที่ 1-1</span> การคำนวณอัตราการจ่ายเงินปันผล</p>
                    <p><span class="ps-5">บริษัท TSI จำกัด (มหาชน) ประกาศจ่ายเงินปันผลต่อหุ้นในการประชุมสามัญประจำปีผู้ถือหุ้นของบริษัทที่ 2.5 บาท/หุ้น ขณะที่ผลประกอบการในงบการเงินของบริษัทมีกำไรสุทธิต่อหุ้น 5 บาท/หุ้น ดังนั้น</span></p>
                    <div class="alert alert-light">
                        $$
                        \footnotesize \text{อัตราการจ่ายเงินปันผล} = (2.5/5) \times 100 = 50\%
                        $$
                    </div>
                    <div class="alert alert-warning">
                        $$
                            \tag{1.2} \footnotesize \begin{split}
                            \text{อัตราผลตอบแทนจากเงินปันผล} \\ \text{(Dividend Yield) (\%)}
                            \end{split} = \frac{\text{มูลค่าเงินปันผลต่อหุ้น} \ \text{(บาท/หุ้น)}}{\text{ราคาต้นทุนต่อหุ้น} \ \text{(บาท/หุ้น)}} \times 100 
                        $$
                    </div>
                    <p class="mb-0"><span class="badge text-bg-warning">ตัวอย่างที่ 1-2</span> การคำนวณอัตราผลตอบแทนจากเงินปันผล</p>
                    <div class="alert alert-light">
                        $$
                        \footnotesize \text{อัตราผลตอบแทนจากเงินปันผล} = (2.5/25) \times 100 = 10\%
                        $$
                    </div>
                    <p><span class="ps-5">บริษัท TSI จำกัด (มหาชน) ประกาศจ่ายเงินปันผลต่อหุ้นในการประชุมสามัญประจำปีผู้ถือหุ้นของบริษัทที่ 2.5 บาท/หุ้น ขณะที่ราคาหุ้นของบริษัท TSI อยู่ที่ 25 บาท/หุ้น ดังนั้น</span></p>
                    <p><span class="ps-5">ทั้งนี้ เมื่อคณะกรรมการบริษัทได้รับมติเห็นชอบจากที่ประชุมผู้ถือหุ้นในการจ่ายปันผล เกี่ยวกับวันที่จ่ายเงินปันผล และอัตราการจ่ายเงินปันผล จะมีลำดับเหตุการณ์ในการจ่ายเงินปันผล ดังแสดงตัวอย่างในรูปที่ 1-3</span></p>
                    <div class="card border-0"><img src="../../src/images/icbooks/book-3/image1-3.png" class="img-fluid m-0 w-100" alt="image1-3"></div>
                    <p><span class="ps-5">จากตัวอย่างข้างต้น บริษัท ดีเลิศ จำกัด (มหาชน) ประกาศจ่ายเงินปันผลให้แก่ผู้ถือหุ้นในวันที่ 23 สิงหาคม และกำหนดวันปิดสมุดทะเบียนเป็นวันที่ 10 กันยายน เพื่อจ่ายเงินปันผลให้ผู้ถือถือหุ้นในวันที่ 9 ตุลาคม ซึ่งผู้ลงทุนในหุ้นของบริษัทนี้จะต้องซื้อหุ้นก่อนวันที่ 6 กันยายน เนื่องจากการซื้อหุ้นสามัญในตลาดหลักทรัพย์แห่งประเทศไทย ใช้ระบบการชำระราคาและส่งมอบหลักทรัพย์แบบ T+2<a href="#to2" id="from2">\(\scriptsize ^2\)</a> กล่าวคือ ซื้อหุ้น ณ วันใด จะมีการชำระราคาและส่งมอบหุ้นในอีก 2 วันทำการต่อมา และจะมีการรวบรวมรายชื่อ ณ สิ้นวันที่ 7 กันยายน ตลาดหลักทรัพย์แห่งประเทศไทย จะขึ้นเครื่องหมาย XD (exclude dividend) ตั้งแต่วันที่ 6 กันยายน เพื่อเป็นการประกาศให้ผู้ถือหุ้นทราบว่า หากซื้อหุ้นในช่วงตั้งแต่วันที่ขึ้นเครื่องหมาย XD จนถึงวันปิดสมุดทะเบียนผู้ถือหุ้น จะไม่ได้รับสิทธิในการรับเงินปันผลในงวดนั้น</span></p>
                    <p><span class="ps-5">ลำดับเหตุการณ์จะมีความสำคัญ เนื่องจากการซื้อขายหุ้นในตลาดรองนี้ ผู้ที่มีสิทธิในการรับเงินปันผลจะต้องเป็นผู้ที่มีรายชื่ออยู่ในสมุดทะเบียนผู้ถือหุ้นในวันปิดสมุดทะเบียน ส่วนผู้ถือหุ้นหลังวันปิดสมุดทะเบียนผู้ถือหุ้นจะไม่มีสิทธิในการรับเงินปันผล ดังนั้น จึงต้องมีการกำหนดวันปิดสมุดทะเบียนเพื่อจ่ายเงินปันผลไว้ล่วงหน้าให้ชัดเจนเพื่อให้ผู้ซื้อขายหุ้นทราบถึงสิทธิที่ตนจะได้รับ และแม้ว่าจะยังไม่มีการจ่ายเงินปันผลตามที่บริษัทประกาศ แต่ราคาหุ้นอาจปรับลดลงหลังจากวันปิดสมุดทะเบียนผู้ถือหุ้นไปแล้วก็ได้</span></p>
                    <p><span class="ps-5">โดยทั่วไป บริษัทต้องประกาศนโยบายการจ่ายเงินปันผลเป็นภาพกว้าง เช่น กำหนดอัตราการจ่ายเงินปันผลต่อกำไรสุทธิในแต่ละปีว่าเป็นเท่าใดคือ ผลต่างระหว่างราคาหุ้นที่ผู้ลงทุนซื้อมาและราคาหุ้นที่ผู้ลงทุนขายไป ซึ่งอัตราผลตอบแทนที่ผู้ลงทุนได้รับวัดจากสัดส่วนที่เรียกว่าอัตรากำไรจากการเปลี่ยนแปลงราคา (capital gain yield) อย่างไรก็ตาม เนื่องจากราคาหุ้นมีการเปลี่ยนแปลงตลอดเวลา มีความไม่แน่นอนไม่สามารถคาดการณ์ได้ จึงทำให้ผู้ลงทุนจะได้รับผลตอบแทนมากน้อยแตกต่างกันไป</span></p>
                    <div class="alert alert-warning">
                        $$
                        \tag{1.3} \footnotesize \begin{split} \text{อัตรากำไรจากการเปลี่ยนแปลงราคา} \\ \text{(capital gain yield) (\%)}
                        \end{split} =\frac{(\text{ราคาตลาดต่อหุ้น} - \text{ราคาต้นทุนต่อหุ้น})}{ราคาต้นทุนต่อหุ้น} \times 100
                        $$
                    </div>
                    <p><span class="ps-5">นอกจากผลตอบแทนหลักตามที่กล่าวมาแล้วข้างต้น ผู้ถือหุ้นจะได้สิทธิประโยชน์อื่น เช่น สิทธิการจองซื้อหุ้นออกใหม่ (right issue/subscription right) สิทธิในการออกเสียงเพื่อควบคุมดูแลการบริหารบริษัท เป็นต้น</span></p>
                    
                    <h4 class="text-warning">หุ้นบุริมสิทธิ</h4>
                    <h5 class="text-warning fst-italic ps-5">ลักษณะและประเภทของหุ้นบุริมสิทธิ</h5>
                    <p class="mb-0"><span class="text-warning ps-5">ลักษณะของหุ้นบุริมสิทธิ</span></p>
                    <p><span class="ps-5">หุ้นบุริมสิทธิ (preferred stock) เป็นหลักทรัพย์ที่ผู้ถือมีส่วนร่วมเป็นเจ้าของกิจการเหมือนกับหุ้นสามัญ แต่ผู้ถือหุ้นบุริมสิทธิได้รับเงินปันผลก่อนผู้ถือหุ้นสามัญในอัตราที่กำหนดแน่นอน โดยปกติเงินปันผลที่ระบุในหุ้นบุริมสิทธิจะระบุเป็นจำนวนคงที่ และมักคิดเป็นร้อยละจากมูลค่าที่ตราไว้ หรืออาจระบุเป็นจำนวนเงินต่อหุ้นโดยตรง เช่น บริษัท TSI จำกัด ออกหุ้นบุริมสิทธิมีมูลค่าที่ตราไว้ 100 บาท ให้เงินปันผลอัตราร้อยละ 10 ต่อปี หมายความว่า ผู้ถือหุ้นบุริมสิทธิจะมีสิทธิได้รับเงินปันผลในแต่ละปีเท่ากับ 10 บาทต่อหุ้น แต่ถ้าหาก ณ วันที่ได้รับเงินปันผลราคาตลาดของหุ้นบุริมสิทธิลดลงเป็น 80 บาท ผลตอบแทนต่อราคาตลาด จะเท่ากับ 12.50% เป็นต้น</span></p>
                    <p><span class="ps-5">สิทธิของผู้ถือหุ้นบุริมสิทธิสามารถสรุปได้ดังนี้</span></p>
                    <div class="ps-3">
                        <ol class="ps-5">
                            <li>มีความเป็นเจ้าของกิจการตามสัดส่วนการถือครองหุ้นเช่นเดียวกับผู้ถือหุ้นสามัญ แต่ผู้ถือหุ้นบุริมสิทธิไม่มีสิทธิในการตัดสินใจในการบริหารกิจการเช่นเดียวกับผู้ถือหุ้นสามัญ</li>
                            <li>ผู้ถือหุ้นบุริมสิทธิจะมีสิทธิได้รับผลตอบแทนเป็นเงินปันผลก่อนผู้ถือหุ้นสามัญ และจะได้รับเงินปันผลในอัตราที่คงที่ ซึ่งจะมีลักษณะเหมือนตราสารหนี้ที่มีการจ่ายดอกเบี้ยคงที่</li>
                            <li>ผู้ถือหุ้นบุริมสิทธิมีสิทธิในสินทรัพย์ของกิจการหลังจากเจ้าหนี้ แต่จะได้รับก่อนผู้ถือหุ้นสามัญใน กรณีที่เลิกกิจการ</li>
                            <li>ผู้ถือหุ้นบุริมสิทธิจะไม่ได้รับสิทธิในการลงคะแนนเสียงในที่ประชุมผู้ถือหุ้น ดังนั้น ในกรณีที่ผู้ถือหุ้นสามัญเดิมมีความกังวลเกี่ยวกับสิทธิในการควบคุมกิจการ ผู้ถือหุ้นสามัญเดิมก็สามารถพิจารณาออกหุ้นบุริมสิทธิเสนอขายแก่ผู้ลงทุนได้ เนื่องจากผู้ถือหุ้นบุริมสิทธิไม่มีสิทธิในการลงคะแนนเสียงของกิจการ</li>
                        </ol>
                    </div>
                    <p><span class="ps-5">หุ้นบุริมสิทธิมีลักษณะเป็นตราสารกึ่งหนี้สินกึ่งหุ้นสามัญ (hybrid security) ซึ่งในทางเทคนิคแล้ว หุ้นบุริมสิทธิเป็นหลักทรัพย์ประเภททุน (equity security) แต่มีลักษณะหลายประการที่คล้ายกับตราสารหนี้ (debt security) ความเหมือนหรือความต่างกันของหุ้นบุริมสิทธิกับตราสารหนี้สามารถสรุปได้ดังนี้</span></p>
                    <div class="ps-3">
                        <ol class="ps-5">
                            <li><span class="fw-bold">ความเหมือน</span>
                                <ul>
                                    <li>Senior Security หมายถึง ในกรณีที่เลิกกิจการ หุ้นบุริมสิทธิมีสิทธิในสินทรัพย์ของกิจการหลังจากเจ้าหนี้ แต่จะได้รับก่อนผู้ถือหุ้นสามัญ</li>
                                    <li>Convertibilty หมายถึง ทั้งหุ้นบุริมสิทธิและหุ้นกู้ สามารถแปลงสภาพเป็นหุ้นสามัญได้หาก เป็นชนิดที่สามารถแปลงสภาพได้ ซึ่งเป็นคุณสมบัติหนึ่งที่ให้ความยืดหยุ่นแก่ผู้ถือที่จะได้รับ ผลตอบแทนจากเงินปันผลและผลกำไรหรือขาดทุนจากส่วนต่างของราคา</li>
                                    <li>Interest Rate Sensitivity หมายถึง เงินปันผลที่ระบุในหุ้นบุริมสิทธิจะระบุเป็นจำนวนคงที่และเป็นร้อยละจากมูลค่าที่ตราไว้ (par value) ซึ่งเหมือนกับตราสารหนี้ที่ดอกเบี้ยจะระบุเป็นร้อยละเช่นกัน ดังนั้น มูลค่าของหุ้นบุริมสิทธิจึงมีความอ่อนไหว (sensitivity) ต่อการเปลี่ยนแปลงของอัตราดอกเบี้ย ในกรณีที่ผู้ถือหุ้นบุริมสิทธิต้องการขายหุ้นบุริมสิทธิออกไป ถ้าอัตราดอกเบี้ยสูงขึ้น มูลค่าของหุ้นบุริมสิทธิจะลดลง และถ้าอัตราดอกเบี้ยลดลงมูลค่า ของหุ้นบุริมสิทธิจะสูงขึ้น อย่างไรก็ตาม ความอ่อนไหว (sensitivity) ต่อการเปลี่ยนแปลงของอัตราดอกเบี้ยของหุ้นบุริมสิทธิจะน้อยกว่าตราสารหนี้</li>
                                </ul>
                            </li>
                            <li><span class="fw-bold">ความต่าง</span>
                                <ul>
                                    <li>Type of security หมายถึง หุ้นบุริมสิทธิเป็นหลักทรัพย์ประเภทตราสารทุน (equity security) แต่ตราสารหนี้เป็นหนี้สิน (debt) ซึ่งมีสิทธิในสินทรัพย์ของกิจการก่อนตราสารทุน</li>
                                    <li>Payment หมายถึง แม้ว่าหุ้นบุริมสิทธิจะได้รับเงินปันผลในอัตราที่คงที่เหมือนดอกเบี้ยของ ตราสารหนี้ แต่ผู้ถือหุ้นบุริมสิทธิอาจไม่ได้รับเงินปันผลในบางปี หากบริษัทไม่ได้ประกาศจ่ายเงินปันผลออกมา ในขณะที่ตราสารหนี้จะได้รับดอกเบี้ยแน่นอนตามระยะเวลาที่ตกลงกัน</li>
                                </ul>
                            </li>
                        </ol>
                    </div>
                    <p><span class="ps-5">ในมุมของบริษัทผู้ระดมทุน การออกหุ้นบุริมสิทธิมีความเสี่ยงน้อยกว่าการออกหุ้นกู้ เพราะการที่บริษัทไม่จ่ายดอกเบี้ยหุ้นกู้อาจทำให้บริษัทต้องล้มเลิกกิจการหากเจ้าหนี้ทำการฟ้องร้อง เนื่องจากหุ้นกู้เป็นหนี้สินซึ่งบริษัทมีภาระผูกพันตามกฎหมายที่จะต้องจ่ายดอกเบี้ยให้แก่ผู้ที่ถือหุ้นกู้เป็นประจำทุกงวด ในขณะที่หากบริษัทไม่จ่ายเงินปันผลให้แก่ผู้ถือหุ้นบุริมสิทธิจะไม่ทำให้บริษัทต้องล้มเลิกกิจการ อย่างไรก็ตาม การออกหุ้นบุริมสิทธินั้น บริษัทผู้ออกจะไม่ได้รับประโยชน์ทางภาษีจากเงินปันผลจ่ายเหมือนกับการจ่ายดอกเบี้ย เนื่องจากเงินปันผลที่จ่ายแก่ผู้ถือหุ้นบุริมสิทธินั้นไม่สามารถนำไปหักเป็นค่าใช้จ่ายในการคำนวณ ภาษีได้ ในขณะที่การออกหุ้นกู้บริษัทสามารถนำดอกเบี้ยจ่ายไปหักเป็นค่าใช้จ่ายในการคำนวณภาษีได้</span></p>
                    <p><span class="ps-5">ในงบแสดงฐานะการเงินของบริษัทจะแสดงจำนวนหุ้นบุริมสิทธิไว้ในรายการทุนจดทะเบียนและหุ้นออกจำหน่ายแล้ว โดยระบุมูลค่าที่ตราไว้ พร้อมส่วนเกินมูลค่าหุ้นเช่นเดียวกับหุ้นสามัญ หุ้นบุริมสิทธิโดยปกติแสดงพันธะผูกพันที่บริษัทมีต่อผู้ถือหุ้นบุริมสิทธิ และเป็นตัวกำหนดจำนวนเงินส่วนของเจ้าของที่จะถูกจัดสรรเข้าบัญชีทุนเรือนหุ้นเช่นเดียวกับหุ้นสามัญ แต่หุ้นบุริมสิทธิจะถูกบันทึกในบัญชีทุนหุ้นบุริมสิทธิในกรณีที่บริษัทขายหุ้นบุริมสิทธิได้สูงกว่า มูลค่าที่ตราไว้จะบันทึกส่วนเกินราคาหุ้นที่ได้รับไว้ในบัญชีส่วนเกินมูลค่าหุ้นเช่นเดียวกับหุ้นสามัญ</span></p>
                    <h5 class="text-warning fst-italic ps-5">ประเภทของหุ้นบุริมสิทธิ</h5>
                    <p class="text-warning ps-5">หุ้นบุริมสิทธิชนิดสะสมและไม่สะสมเงินปันผล (cumulative และ non-cumulative dividends preferred stock)</p>
                    <p><span class="ps-5">การจ่ายเงินปันผลของหุ้นบุริมสิทธิต่างจากการจ่ายดอกเบี้ยของหุ้นกู้ เนื่องจากผู้บริหารของบริษัทอาจตัดสินใจที่จะไม่จ่ายเงินปันผลให้แก่ผู้ถือหุ้นบุริมสิทธิก็ได้ ในขณะที่ดอกเบี้ยของหุ้นกู้บริษัทมีภาระผูกพันตามกฎหมายที่จะต้องจ่ายดอกเบี้ยให้แก่ผู้ที่ถือหุ้นกู้เป็นประจำทุกงวด ทั้งนี้ การจ่ายเงินปันผลของหุ้นบุริมสิทธิมีทั้งแบบชนิดสะสม (cumulative) และชนิดไม่สะสม (non-cumulative) เงินปันผล</span></p>
                    <p><span class="ps-5">กรณีหุ้นบุริมสิทธิเป็นแบบชนิดสะสม (cumulative) หากบริษัทมีกำไรและไม่ได้จ่ายเงินปันผลของหุ้นบุริมสิทธิออกมาในปีแรก เงินปันผลของหุ้นบุริมสิทธิในปีแรกจะถูกนำมารวมกับเงินปันผลของหุ้นบุริมสิทธิที่ประกาศจ่ายในปีถัดไป และโดยทั่วไปแล้วเงินปันผลของหุ้นบุริมสิทธิในปีที่หนึ่งที่รวมกับปีถัดไป จะถูกจ่ายย้อนหลังให้กับผู้ถือหุ้นบุริมสิทธิก่อนเงินปันผลของหุ้นสามัญ ทั้งนี้เงินปันผลของหุ้นบุริมสิทธิที่ยังไม่ถูกจ่ายออกมาไม่ถือเป็นหนี้สินของบริษัท ซึ่งผู้บริหารของบริษัทสามารถพิจารณาเลื่อนการจ่ายเงินปันผลหุ้นบุริมสิทธิได้ โดยสาเหตุที่เลื่อนการจ่ายเงินปันผลหุ้นบุริมสิทธิอาจเนื่องจากในปีนั้นๆ บริษัทงดการจ่ายเงินปันผลให้แก่ผู้ถือหุ้นสามัญ อย่างไรก็ตามถึง แม้ว่าผู้บริหารของบริษัทสามารถเลื่อนการจ่ายเงินปันผลของหุ้นบุริมสิทธิออกไปได้ แต่หากผู้ลงทุนคาดการณ์ว่าผู้บริหารจะเลื่อนการจ่ายเงินปันผลหุ้นบุริมสิทธิออกไปบ่อยๆ หลังจากที่เสนอขายหุ้นบุริมสิทธิให้แก่ผู้ลงทุนแล้ว ผู้บริหารของบริษัทนั้นอาจประสบปัญหาในการเสนอขายหุ้นบุริมสิทธิให้แก่ผู้ลงทุนได้ในอนาคต</span></p>
                    <p class="mb-0"><span class="badge text-bg-warning">ตัวอย่างที่ 1-3</span> ผู้ลงทุนได้ลงทุนในหุ้นบุริมสิทธิมีมูลค่าที่ตราไว้ 100 บาทของบริษัท TSI จำกัด (มหาชน) อัตราเงินปันผลร้อยละ 5 ต่อปี ซึ่งบริษัทไม่ได้จ่ายเงินปันผลเป็นเวลาย้อนหลัง 2 ปีติดต่อกันแต่ในปีปัจจุบันนี้บริษัทประกาศจ่ายเงินปันผลให้แก่ผู้ถือหุ้นสามัญ</p>
                    <div class="alert alert-warning">
                        $$\footnotesize \begin{split} 
                        \text{ผู้ถือหุ้นบุริมสิทธิจะได้รับเงินปันผลในปีนี้} &= \text{เงินปันผลค้างรับ} + \text{เงินปันผลในปีปัจจุบัน} \\ 
                        &= (5 \times 2) + 5 \\ 
                        & = 15 \ \text{บาท}
                        \end{split}$$
                    </div>
                    <p><span class="ps-5">ดังนั้น บริษัท TSI จำกัด (มหาชน) จะต้องจ่ายเงินปันผลให้แก่ผู้ถือหุ้นบุริมสิทธิชนิดสะสมหุ้นละ 15 บาท ก่อนที่จะจ่ายเงินปันผลให้แก่ผู้ถือหุ้นสามัญ</span></p>
                    <p><span class="ps-5">ในกรณีของหุ้นบุริมสิทธิชนิดไม่สะสมเงินปันผล (non-cumulative) หากบริษัทมีกำไรและไม่ได้จ่ายเงินปันผลของหุ้นบุริมสิทธิออกมาในปีแรก เงินปันผลของหุ้นบุริมสิทธิในปีแรกจะไม่ถูกนำมารวมกับเงินปันผลของหุ้นบุริมสิทธิที่ประกาศจ่ายในปีถัดไป ผู้ถือหุ้นบุริมสิทธิจะได้รับเงินปันผลในปีที่ประกาศจ่ายเท่านั้น และโดยทั่วไปแล้วผู้ถือหุ้นบุริมสิทธิจะได้รับเงินปันผลก่อนหุ้นสามัญเช่นกัน จากตัวอย่างข้างต้นหากหุ้นบุริมสิทธิเป็นชนิดไม่สะสม ผู้ลงทุนจะได้รับเงินปันผลเพียง 5 บาทต่อหุ้นในปีปัจจุบัน</span></p>
                    <p class="text-warning ps-5">หุ้นบุริมสิทธิชนิดไถ่ถอนคืนและไม่สามารถไถ่ถอนคืน (redeemable and irredeemable preferred stock)</p>
                    <p><span class="ps-5">ในบางสถานการณ์ที่บริษัทต้องการเพิ่มสัดส่วนของผู้ถือหุ้นให้เพิ่มสูงขึ้นในงบแสดงฐานะการเงินนอกเหนือจากการเสนอขายหุ้นสามัญ หรือหุ้นบุริมสิทธิแบบปกติ บริษัทสามารถเลือกที่จะเสนอขายหุ้นบุริมสิทธิชนิดไถ่ถอนคืน (redeemable preferred stock) ซึ่งหุ้นบุริมสิทธิถือเป็นรายการหนึ่งในส่วนของผู้ถือหุ้นและสำหรับหุ้นบุริมสิทธิชนิดไถ่ถอนคืน เมื่อเวลาผ่านไปบริษัทผู้ออกหุ้นบุริมสิทธิก็สามารถไถ่ถอนหุ้นบุริมสิทธิคืนจากผู้ถือหุ้นบุริมสิทธิได้ โดยบริษัทอาจกำหนดไว้ว่าสามารถเรียกคืนได้โดยอัตโนมัติเมื่อเกิดเหตุบางอย่างที่ระบุไว้ในอนาคต หรือกำหนดเป็นสิทธิในการเรียกคืน (call option) หุ้นบุริมสิทธิของบริษัทก็ได้</span></p>
                    <p><span class="ps-5">หากกำหนดเป็นสิทธิในการเรียกคืน (call option) บริษัทผู้ออกต้องกำหนดเงื่อนไขในการเรียกคืนไว้ในหนังสือชี้ชวนล่วงหน้าและไม่สามารถเปลี่ยนแปลงได้ เช่น ราคาใช้สิทธิซื้อคืน (call price) วันที่สามาร ใช้สิทธิได้หรือช่วงเวลาที่สามารถใช้สิทธิได้ (European style or American style) และส่วนเกินมูลค่าหุ้นจากการเรียกคืน (call premium) (ถ้ามี) ซึ่งโดยปกติแล้ว ก่อนที่บริษัทจะเรียกหุ้นคืน บริษัทจะส่งใบแจ้งไปให้ผู้ถือหุ้นบุริมสิทธิทราบก่อนล่วงหน้า 2-3 เดือน ส่วนราคาใช้สิทธิซื้อคืน (call price) จะกำหนดตามมูลค่าของหุ้นบวกส่วนเกินมูลค่าหุ้นจากการเรียกคืน (call premium) บวกเงินปันผลสะสมทั้งหมดซึ่งรวมทั้งส่วนที่ยังไม่ได้จ่ายและส่วนที่ผู้ถือหุ้นบุริมสิทธิมีสิทธิที่จะได้ จากลักษณะข้างต้นหุ้นบุริมสิทธิชนิดไถ่ถอนคืนได้จึงเรียกว่า redeemable preferred stock หรือ callable preferred stock ก็ได้ และผู้ถือหุ้นบุริมสิทธิยังคงจะมีสิทธิได้รับผลตอบแทนเป็นเงินปันผลก่อนผู้ถือหุ้นสามัญเช่นเดียวกัน</span></p>
                    <p><span class="ps-5">ในแง่ของผู้ลงทุนในหุ้นบุริมสิทธิประเภทนี้ผู้ลงทุนจะมีโอกาสที่จะถูกเรียกคืนจากบริษัทถ้าราคาตลาดของหุ้นบุริมสิทธิชนิดนี้สูงขึ้นไปเรื่อยๆ หรือในกรณีที่บริษัทต้องการจ่ายเงินปันผลในอัตราที่ต่ำกว่าเดิมก็จะเรียกคืนหุ้นบุริมสิทธิที่มีอัตราเงินปันผลสูงแล้วออกหุ้นบุริมสิทธิที่ให้อัตราเงินปันผลต่ำเสนอขายแก่ผู้ลงทุนแทน ด้วยเหตุนี้ ทำให้ราคาซื้อขายในตลาดของหุ้นบุริมสิทธิชนิดนี้ไม่สูงไปกว่าราคาเรียกคืนมากนักแม้ว่าจะเป็นหุ้นบุริมสิทธิที่มีคุณภาพดีก็ตาม</span></p>
                    <p><span class="ps-5">สำหรับหุ้นบุริมสิทธิแบบไม่สามารถไถ่ถอนได้ (irredeemable preferred stock) จะมีลักษณะคล้ายหุ้นสามัญคือ บริษัทผู้ออกจะไม่สามารถไถ่ถอนคืนได้นอกเสียจากบริษัทเลิกกิจการ ดังนั้น ข้อดีของการออกหุ้นบุริมสิทธิแบบไม่มีกำหนดไถ่ถอนคือบริษัทไม่ต้องกันเงินส่วนหนึ่งไว้สำหรับจ่ายเงินต้นเหมือนการออกหุ้นกู้</span></p>
                    <p class="text-warning ps-5">หุ้นบุริมสิทธิชนิดร่วมรับและไม่ร่วมรับ (participating and non-participating preferred stock)</p>
                    <p><span class="ps-5">หุ้นบุริมสิทธิชนิดร่วมรับ (participating preferred stock) คือ หุ้นบุริมสิทธิที่ผู้ถือมีสิทธิได้รับเงินปันผลเพิ่มเติมจากอัตราที่กำหนดไว้ร่วมกับผู้ถือหุ้นสามัญ ซึ่งจะร่วมรับได้เท่าไรนั้นขึ้นอยู่กับเงื่อนไขที่ถูกกำหนดไว้ล่วงหน้าโดยผู้ออกเพิ่มเติมจากอัตราที่กำหนดไว้ดังกล่าว โดยทั่วไปผู้ถือหุ้นบุริมสิทธิจะได้รับต่อเมื่อบริษัทจ่ายเงินปันผลให้กับผู้ถือหุ้นสามัญเกินกว่าอัตราเงินปันผลที่กำหนดไว้ล่วงหน้า สาเหตุที่บริษัทจะออกหุ้นบุริมสิทธิชนิดร่วมรับมักเกิดจากต้องการป้องกันการถูกเข้าซื้อกิจการ (Takeover) แบบไม่เป็นมิตรเนื่องจากผู้ถือหุ้นบุริมสิทธิจะไม่ได้รับสิทธิในการลงคะแนนเสียงในที่ประชุมผู้ถือหุ้น</span></p>
                    <p class="mb-0"><span class="badge text-bg-warning">ตัวอย่างที่ 1-4</span> สมมติให้บริษัท TSI จำกัด (มหาชน) ออกหุ้นบุริมสิทธิชนิดร่วมรับโดยกำหนดให้ อัตราเงินปันผลปกติเท่ากับ 2 บาท ดังนั้น หุ้นบุริมสิทธิชนิดร่วมรับนี้จะได้รับเงินปันผลเพิ่มเติมอีก หากบริษัทจ่ายเงินปันผลให้กับผู้ถือหุ้นสามัญมากกว่า 2 บาท ต่อมา ณ สิ้นงวด บริษัท TSI จำกัด (มหาชน) ประกาศจ่ายเงินปันผลให้กับผู้ถือหุ้นสามัญเท่ากับ 2.50 บาทต่อหุ้น ดังนั้น ผู้ถือหุ้นบุริมสิทธิชนิดร่วมรับจะได้รับเงินปันผลเท่ากับ 2.50 บาทต่อหุ้นด้วย โดยที่ 2 บาทแรกมาจากเงินปันผลปกติ และอีก 50 สตางค์ มาจากเงินปันผลเพิ่มเติมที่ร่วมรับกับผู้ถือหุ้นสามัญ</p>
                    <p><span class="ps-5">สำหรับหุ้นบุริมสิทธิชนิดไม่ร่วมรับ (non-participating preferred stock) คือ หุ้นบุริมสิทธิทั่วๆ ไป ที่ผู้ถือไม่มีสิทธิได้รับเงินปันผลเพิ่มเติมจากอัตราที่กำหนดไว้ร่วมกับผู้ถือหุ้นสามัญ หุ้นบุริมสิทธิที่ออกส่วนใหญ่จะเป็นชนิดไม่ร่วมรับ (non-participate) ซึ่งโดยปกติแล้ว</span></p>
                    <p class="text-warning ps-5">หุ้นบุริมสิทธิแปลงสภาพ และชนิดแปลงสภาพไม่ได้ (convertible or non-convertible preferred stock)</p>
                    <p><span class="ps-5">หุ้นบุริมสิทธิแปลงสภาพ (convertible preferred stock) เป็นหุ้นบุริมสิทธิที่ให้สิทธิแก่ผู้ถือสามารถแปลงเป็นหุ้นสามัญได้ตามอัตราการใช้สิทธิและระยะเวลาที่กำหนดไว้ล่วงหน้า ในแง่ของผู้ลงทุนจะใช้สิทธิแปลงสภาพหรือไม่ขึ้นอยู่กับราคาของหุ้นสามัญอ้างอิง หากใช้สิทธิแล้วได้รับประโยชน์จากราคาหุ้นสามัญที่สูงกว่าราคาหุ้นบุริมสิทธิ ผู้ถือหุ้นบุริมสิทธิชนิดแปลงสภาพได้จะใช้สิทธิแปลงสภาพไปถือหุ้นสามัญแทนทั้งนี้ในบางกรณี ผู้ออกหุ้นบุริมสิทธิชนิดแปลงสภาพได้อาจกำหนดเงื่อนไขเพิ่มเติมให้ผู้ออกสามารถเรียกให้ผู้ถือหุ้นบุริมสิทธิชนิดนี้มาแปลงสภาพเป็นหุ้นสามัญได้ในเงื่อนไขที่กำหนดไว้ล่วงหน้า</span></p>
                    <p><span class="ps-5">สำหรับหุ้นบุริมสิทธิชนิดแปลงสภาพไม่ได้ (non-convertible preferred stock) คือ หุ้นบุริมสิทธิ ทั่วๆ ไปที่ไม่ให้สิทธิแก่ผู้ถือในการแปลงเป็นหุ้นสามัญ</span></p>
                    <p class="text-warning ps-5">หุ้นบุริมสิทธิชนิดไม่จ่ายเงินปันผล (zero-dividend preferred stock)</p>
                    <p><span class="ps-5">หุ้นบุริมสิทธิชนิดไม่จ่ายเงินปันผล (zero-dividend preferred stock หรือ unpaid preference dividends) คือ หุ้นบุริมสิทธิที่ผู้ถือไม่มีสิทธิได้รับเงินปันผล ผู้ถือหุ้นบุริมสิทธิชนิดนี้จะได้รับผลตอบแทนจากการเพิ่มขึ้นของราคาหุ้นบุริมสิทธิเท่านั้น แต่ยังคงมีสิทธิในสินทรัพย์ของกิจการหลังจากเจ้าหนี้ แต่จะได้รับก่อนผู้ถือหุ้นสามัญในกรณีที่เลิกกิจการ สาเหตุที่บริษัทออกหุ้นบุริมสิทธิชนิดไม่จ่ายเงินปันผลเพื่อลดโอกาสการล้มละลายของบริษัทในกรณีที่บริษัทมีสัดส่วนของหนี้สินสูงและไม่สามารถกู้ยืมได้อีก บริษัทอาจพิจารณาเสนอขายหุ้นบุริมสิทธิชนิดไม่จ่ายเงินปันผล (unpaid preference dividends) ได้ เนื่องจากหุ้นบุริมสิทธิชนิดไม่จ่ายเงินปันผลไม่ใช่หุ้นกู้ ผู้ถือหุ้นบุริมสิทธิชนิดนี้จึงไม่สามารถฟ้องล้มละลายได้หากไม่จ่ายเงินปันผล</span></p>
                    <h5 class="text-warning fst-italic ps-5">ผลตอบแทนและความเสี่ยงของหุ้นบุริมสิทธิ</h5>
                    <p><span class="ps-5">ผลตอบแทนและความเสี่ยงของหุ้นบุริมสิทธิจะคล้ายกับในกรณีของหุ้นสามัญ โดยผลตอบแทนจากการลงทุนในหุ้นบุริมสิทธิ ได้แก่ กำไรจากการซื้อขาย และเงินปันผล โดยหุ้นบุริมสิทธิได้รับเงินปันผลก่อนผู้ถือหุ้นสามัญและได้รับเงินปันผลในอัตราที่คงที่เมื่อเทียบกับมูลค่าที่ตราไว้ ส่วนความเสี่ยงจากการลงทุนในหุ้นบุริมสิทธิ ได้แก่ ความเสี่ยงด้านราคาตลาดที่ซื้อขายอาจมีการปรับตัวไปในทิศทางตรงกันข้ามกับที่คาดทำให้ผู้ลงทุนเกิดผลขาดทุน ความเสี่ยงด้านสภาพคล่องในการซื้อขาย และความเสี่ยงที่กิจการอาจไม่สามารถจ่ายเงินปันผลได้ เป็นต้น</span></p>
                    
                    <h4 class="text-warning">ใบสำคัญแสดงสิทธิ (warrant)</h4>
                    <h5 class="text-warning fst-italic ps-5">ลักษณะและประเภทของใบสำคัญแสดงสิทธิ</h5>
                    <p class="mb-0"><span class="text-warning ps-5">ลักษณะของใบสำคัญแสดงสิทธิ</span></p>
                    <p><span class="ps-5">ใบสำคัญแสดงสิทธิหรือวอร์แรนท์ (warrant) โดยนิยามที่ใช้ในตลาดหลักทรัพย์แห่งประเทศไทยเป็นตราสารที่ให้สิทธิแก่ผู้ถือในการซื้อสินทรัพย์อ้างอิง (underlying asset) ตามที่ตกลงกันไว้ ในราคาใช้สิทธิ (exercise price หรือ strike price) สัดส่วนการใช้สิทธิ (exercise ratio หรือ conversion ratio) และภายในระยะเวลา (exercise date) ที่กำหนดไว้ในอนาคตโดยผู้ออกวอร์แรนท์ โดยที่วอร์แรนท์เป็นรูปแบบหนึ่งของตราสารอนุพันธ์ มูลค่าของวอร์แรนท์ขึ้นอยู่กับมูลค่าของสินทรัพย์อ้างอิง และสามารถนำวอร์แรนท์มาจดทะเบียนซื้อขายในตลาดหลักทรัพย์</span></p>
                    <p><span class="ps-5">สินทรัพย์อ้างอิงของวอร์แรนท์มีหลายประเภท เช่น หุ้นสามัญ อีทีเอฟ ตะกร้าหุ้น ดัชนีราคาหุ้น ตราสารหนี้ เงินตราต่างประเทศ หรือสินค้าโภคภัณฑ์ ทั้งนี้ขึ้นอยู่กับหลักเกณฑ์ของตลาดหลักทรัพย์แต่ละแห่งที่จะอนุญาตให้วอร์แรนท์ที่อ้างอิงกับสินทรัพย์ประเภทใดเข้าจดทะเบียนซื้อขายในตลาดหลักทรัพย์ได้บ้าง สำหรับวอร์แรนท์ที่ซื้อขายในตลาดหลักทรัพย์แห่งประเทศไทยนั้นจะเป็นวอร์แรนท์ประเภทสิทธิซื้อที่อ้างอิงกับหุ้นสามัญหรือวอร์แรนท์ที่จะซื้อหุ้นสามัญเท่านั้น บริษัทที่ออกวอร์แรนท์จะเป็นบริษัทจดทะเบียนที่เป็นผู้ออกสินทรัพย์อ้างอิง โดยบริษัทที่ออกวอร์แรนท์ต้องจดทะเบียนหุ้นสามัญเพิ่มทุนเพื่อรองรับการใช้สิทธิของผู้ถือวอร์แรนท์ ซึ่งจะส่งผลทำให้จำนวนหุ้นสามัญของบริษัทที่ซื้อขายในตลาดหลักทรัพย์มีจำนวนเพิ่มขึ้น (dilutive) เมื่อผู้ถือวอร์แรนท์มีการใช้สิทธิซื้อสินทรัพย์อ้างอิง</span></p>
                    <p><span class="ps-5">ผู้ถือวอร์แรนท์จะมีสิทธิเลือกที่จะซื้อหุ้นสามัญเพิ่มทุนที่ออกใหม่โดยบริษัทจดทะเบียนหรือไม่ก็ได้ โดยหากตัดสินใจเลือกที่จะซื้อหุ้นสามัญเพิ่มทุนผู้ถือวอร์แรนท์จะต้องจองซื้อหุ้นสามัญตามสิทธิที่มีอยู่ภายในกำหนดเวลา และ ณ ระดับราคาใช้สิทธิที่กำหนดโดยผู้ออกวอร์แรนท์ อย่างไรก็ตาม หากผู้ถือวอร์แรนท์พิจารณาแล้วเห็นว่าไม่ได้รับประโยชน์จากการใช้สิทธิซื้อหุ้นสามัญเพิ่มทุน ผู้ถือวอร์แรนท์สามารถตัดสินใจเลือกที่จะไม่ใช้สิทธิก็ได้ โดยผู้ถือวอร์แรนท์อาจขายวอร์แรนท์ที่ถืออยู่ออกไปในตลาดหลักทรัพย์ ก่อนที่วอร์แรนท์ที่ถืออยู่จะหมดอายุ หากผู้ถือวอร์แรนท์ไม่ขายวอร์แรนท์ออกไปก่อนและถือวอร์แรนท์เอาไว้จนหมดอายุ ผู้ถือวอร์แรนท์จะไม่ได้รับผลตอบแทนใดๆ เนื่องจากมูลค่าของวอร์แรนท์จะเท่ากับศูนย์บาทในวันที่วอร์แรนท์หมดอายุ</span></p>
                    <p><span class="ps-5">นอกจากนี้ บริษัทจดทะเบียนสามารถออกเสนอขายวอร์แรนท์ควบคู่ไปกับหลักทรัพย์ประเภทอื่น เช่น หุ้นบุริมสิทธิ และหุ้นกู้ ตัวอย่างเช่น หุ้นบุริมสิทธิควบใบสำคัญแสดงสิทธิ (preferred stock with warrant) หรือหุ้นกู้ควบใบสำคัญแสดงสิทธิ (bond with warrant) ทั้งนี้เพื่อให้การออกเสนอขายหลักทรัพย์ดังกล่าวมีความน่าสนใจลงทุนมากยิ่งขึ้นหรือเรียกว่าเป็น Sweetener นั่นเอง อนึ่ง เนื้อหาในบทนี้จะกล่าวถึงวอร์แรนท์ของหุ้นสามัญที่มีการซื้อขายในตลาดหลักทรัพย์แห่งประเทศไทย เป็นหลัก</span></p>
                    <p><span class="ps-5">โดยทั่วไปแล้ว วอร์แรนท์จะต้องมีการระบุเงื่อนไขดังต่อไปนี้ในสัญญา</span></p>
                    <div class="ps-3">
                        <ol class="ps-5">
                            <li>สินทรัพย์อ้างอิงภายใต้สัญญา (underlying asset) เป็นการกำหนดว่าวอร์แรนท์นั้นอ้างอิงกับสินทรัพย์อะไร</li>
                            <li>ประเภทของสิทธิ (type of warrant) เป็นการกำหนดว่าวอร์แรนท์นั้นเป็นสิทธิซื้อหรือสิทธิขาย</li>
                            <li>อายุของสัญญา (maturity) เป็นการกำหนดว่าวอร์แรนท์นั้นมีอายุเท่าใด ครบกำหนดอายุเมื่อใดและสามารถใช้สิทธิได้เมื่อใดบ้าง</li>
                            <li>อัตราการใช้สิทธิ (exercise ratio หรือ conversion ratio) เป็นการกำหนดว่าวอร์แรนท์จำนวนหนึ่งหน่วยสามารถใช้สิทธิซื้อหรือสิทธิขายสินทรัพย์อ้างอิงได้จำนวนเท่าใด</li>
                            <li>ราคาใช้สิทธิ (exercise price หรือ strike price) เป็นราคาที่ผู้ออกวอร์แรนท์กำหนดไว้ล่วงหน้า ว่าจะให้สิทธิซื้อหรือสิทธิขายสินทรัพย์ภายใต้สัญญาได้ที่ราคาเท่าใด</li>
                            <li>จำนวนวอร์แรนท์ที่ออกเสนอขาย (issue size) เป็นการกำหนดว่าวอร์แรนท์ที่ออกเสนอขายแก่ผู้ลงทุนในคราวนั้นมีจำนวนทั้งหมดกี่วอร์แรนท์</li>
                        </ol>
                    </div>
                    <p><span class="ps-5">สิ่งสำคัญที่ควรทำความเข้าใจก่อนการลงทุนในวอร์แรนท์ คือ</span></p>
                    <div class="ps-3">
                        <ol class="ps-5">
                            <li>ผู้ถือวอร์แรนท์ไม่มีสิทธิในการเป็นเจ้าของกิจการเหมือนกับหุ้นสามัญ ผู้ถือจะได้รับสิทธิเป็นเจ้าของกิจการ ก็ต่อเมื่อมีการใช้สิทธิของวอร์แรนท์ในการซื้อหุ้นสามัญก่อน</li>
                            <li>วอร์แรนท์ที่ซื้อขายในตลาดหลักทรัพย์ ส่วนใหญ่มีอายุจำกัด ซึ่งวอร์แรนท์จะไม่มีมูลค่า และ ไม่สามารถซื้อขายได้หลังจากวันที่วอร์แรนท์หมดอายุ ดังนั้น ควรตรวจสอบวันครบกำหนดอายุของวอร์แรนท์ก่อนการลงทุนเสมอ</li>
                            <li>วอร์แรนท์ที่บริษัทจดทะเบียนออกเสนอขายในแต่ละรุ่นไม่จำเป็นว่าจะต้องมีลักษณะเหมือนกันทุกประการ ไม่ได้มีลักษณะเป็นมาตรฐานเหมือนกัน เงื่อนไขของวอร์แรนท์บริษัทเดียวกันแต่เสนอขายในช่วงเวลาต่างกันหรือเรียกว่าเป็นคนละรุ่นกัน อาจจะมีลักษณะแตกต่างกันได้ เช่น ราคาใช้สิทธิต่างกันหรือวันครบกำหนดอายุต่างกัน เป็นต้น ดังนั้น การศึกษารายละเอียดวอร์แรนท์แต่ละรุ่นก่อนการลงทุนจึงเป็นสิ่งจำเป็น</li>
                            <li>ผลตอบแทนและความเสี่ยงของวอร์แรนท์แต่ละรุ่นอาจแตกต่างกันได้</li>
                            <li>กระบวนการซื้อขายและระบบการชำระราคาของวอร์แรนท์ในตลาดหลักทรัพย์แห่งประเทศไทยใช้ระบบเดียวกันกับหุ้นสามัญ</li>
                        </ol>
                    </div>
                    <p class="mb-0"><span class="text-warning ps-5">ประโยชน์ของการออกใบสำคัญแสดงสิทธิ</span></p>
                    <div class="ps-3">
                        <ul class="ps-5">
                            <li>ประโยชน์ของวอร์แรนท์ในมุมมองของผู้ออกวอร์แรนท์</li>
                            <ul>
                                <li>การออกวอร์แรนท์ไม่ทำให้กำไรต่อหุ้นของบริษัทลดลงทันที</li>
                                <p><span class="ps-5">บริษัทจดทะเบียนผู้ออกวอร์แรนท์สามารถใช้วอร์แรนท์เป็นอีกเครื่องมือหนึ่งในการระดมทุนซึ่งการออกวอร์แรนท์นั้นมีข้อดีต่อกิจการในแง่ที่ไม่ทำให้จำนวนหุ้นสามัญของบริษัทเพิ่มขึ้นในทันที
                                        ทั้งนี้เนื่องจากปริมาณหุ้นสามัญของบริษัทจะเพิ่มขึ้นเมื่อผู้ถือวอร์แรนท์ใช้สิทธิซื้อหุ้นสามัญในอนาคต
                                        ดังนั้น เมื่อปริมาณหุ้นสามัญของกิจการไม่ได้มีการเพิ่มขึ้นโดยทันทีจึงทำให้กำไรสุทธิต่อหุ้น (earning
                                        per share หรือ EPS) ไม่ลดลง (dilutive) ในทันที ซึ่งจะช่วยชะลอผลกระทบจากการลดลงของกำไรต่อหุ้น
                                        หรืออัตราการจ่ายเงินปันผลต่อหุ้นที่จะเกิดขึ้นกับผู้ถือหุ้นเดิมได้
                                        และช่วยลดผลกระทบจากการถูกลดสัดส่วนการถือครองหุ้น (dilution effect)
                                        จากการที่บริษัทจดทะเบียนมีหุ้นสามัญเพิ่มขึ้น
                                        โดยบริษัทจดทะเบียนผู้ออกวอร์แรนท์สามารถกำหนดอายุและระยะเวลาการใช้สิทธิของวอร์แรนท์
                                        เพื่อให้เงินที่คาดว่าจะได้รับจากการใช้สิทธิสอดคล้องกับระยะเวลาที่บริษัทต้องการใช้เงิน</span></p>
                                <li>การออกวอร์แรนท์เป็นการเพิ่มความน่าสนใจในการลงทุนให้แก่ผู้ลงทุนในหุ้นสามัญเพิ่มทุน</li>
                                <p><span class="ps-5">เพื่อเป็นการสร้างความน่าสนใจในการซื้อหุ้นเพิ่มทุนของบริษัทจดทะเบียนต่อผู้ลงทุน
                                        บริษัทจดทะเบียนอาจเลือกใช้วิธีการเพิ่มทุนโดยการออกจำหน่ายหุ้นสามัญเพิ่มทุนควบวอร์แรนท์หรือการออกหุ้นบุริมสิทธิควบวอร์แรนท์
                                        ซึ่งวอร์แรนท์จะให้สิทธิในการซื้อหุ้นสามัญของบริษัทในราคาใช้สิทธิและในระยะเวลาที่กำหนดไว้ในอนาคต
                                        โดยเฉพาะในกรณีของการออกหุ้นบุริมสิทธิ
                                        หากบริษัทออกเสนอขายหุ้นบุริมสิทธิเพียงอย่างเดียวให้แก่ผู้ลงทุนที่ซื้อขายหุ้นสามัญ
                                        ผู้ลงทุนกลุ่มนี้อาจไม่สนใจซื้อหุ้นบุริมสิทธิแต่ถ้าบริษัทออกหุ้นบุริมสิทธิควบวอร์แรนท์เพื่อให้สิทธิที่จะซื้อหุ้นสามัญในอนาคต
                                        ผู้ลงทุนที่ซื้อขายหุ้นสามัญก็จะให้ความสนใจเนื่องจากผู้ลงทุนที่ลงทุนซื้อหุ้นบุริมสิทธิของบริษัทมีโอกาสได้รับผลตอบแทนนอกเหนือจากการได้รับเงินปันผลคงที่ตามที่กำหนดไว้ด้วยการใช้สิทธิซื้อหุ้นสามัญของบริษัทตามราคาใช้สิทธิ
                                        และอัตราการใช้สิทธิที่กำหนด
                                        ซึ่งจะทำให้ผู้ลงทุนมีส่วนร่วมในผลประโยชน์ที่จะเกิดขึ้นของบริษัทและมีโอกาสได้รับหุ้นสามัญในอนาคตหากผู้ลงทุนใช้สิทธิของวอร์แรนท์ในการซื้อหุ้นสามัญ</span>
                                </p>
                                <li>การออกวอร์แรนท์เป็นการกระตุ้นให้ฝ่ายบริหารพยายามบริหารงานให้เกิดประสิทธิภาพสูงสุด</li>
                                <p><span class="ps-5">ผู้ลงทุนตัดสินใจซื้อวอร์แรนท์ที่บริษัทจดทะเบียนออกจำหน่ายเพราะผู้ลงทุนมีความเชื่อมั่นใน
                                        ผลการดำเนินงานของบริษัทว่าจะเติบโตต่อไปในอนาคต ซึ่งแนวโน้มผลการดำเนินงานของบริษัทที่เติบโต
                                        จะถูกสะท้อนออกมาในการปรับตัวเพิ่มขึ้นของราคาหุ้น
                                        และหากราคาหุ้นของบริษัทเพิ่มขึ้นจนสูงกว่าราคาใช้สิทธิของวอร์แรนท์
                                        ผู้ถือวอร์แรนท์สามารถใช้สิทธิซื้อหุ้นสามัญที่ราคาใช้สิทธิเพื่อเข้ามามีส่วนร่วมในการเป็นเจ้าของกิจการหรือสามารถขายหุ้นที่ได้จากการใช้สิทธิเพื่อรับรู้ผลกำไร
                                        ดังนั้น หากบริษัทใดมีการออกจำหน่ายวอร์แรนท์
                                        ฝ่ายบริหารของบริษัทต้องสามารถบริหารงานเพื่อให้บริษัทมีผลประกอบการที่ดีขึ้นและราคาหุ้นเพิ่มสูงขึ้น
                                        ผู้ถือวอร์แรนท์จึงจะตัดสินใจใช้สิทธิซื้อหุ้นสามัญของบริษัทและจะทำให้บริษัทได้รับเงินทุนจากการใช้สิทธิ
                                        ในทางตรงกันข้าม
                                        หากบริษัทใดมีการออกจำหน่ายวอร์แรนท์แล้วฝ่ายบริหารของบริษัทไม่สามารถบริหารให้บริษัทมีผลประกอบการที่ดีขึ้นได้
                                        และราคาหุ้นสามัญกลับลดลงต่ำกว่าราคาใช้สิทธิ
                                        ผู้ถือวอร์แรนท์จะไม่ใช้สิทธิซื้อหุ้นสามัญของบริษัทซึ่งจะทำให้บริษัทไม่ได้รับเงินทุนจากการใช้สิทธิของวอร์แรนท์ตามที่ตั้งเป้าหมายไว้
                                        และหากบริษัทนั้นต้องการเสนอขายวอร์แรนท์รุ่นต่อไปก็จะทำให้เสนอขายได้ยากขึ้น
                                        เนื่องจากผู้ลงทุนขาดความเชื่อมั่นต่อฝ่ายบริหารของบริษัท </span></p>
                                <li>การออกวอร์แรนท์ช่วยให้กิจการสามารถระดมทุนได้ในสถานการณ์ที่เศรษฐกิจตกต่ำ</li>
                                <p><span class="ps-5">เมื่อเศรษฐกิจอยู่ในช่วงตกต่ำ
                                        การที่บริษัทจะทำการระดมทุนโดยการออกหุ้นสามัญเพิ่มทุนอาจเป็นสิ่งที่กระทำได้ยากกว่าในช่วงที่เศรษฐกิจกำลังเจริญเติบโต
                                        เนื่องจากผู้ลงทุนอาจจะยังไม่มั่นใจว่าบริษัทจะสามารถบริหารงานให้ผ่านช่วงเศรษฐกิจตกต่ำนี้ได้อย่างไร
                                        จึงชะลอการลงทุนในหุ้นสามัญออกไปก่อน ดังนั้น
                                        การออกวอร์แรนท์เพื่อเสนอขายแก่ผู้ลงทุนจึงเป็นอีกช่องทางในการระดมทุนโดยการให้สิทธิแก่ผู้ลงทุนในการตัดสินใจซื้อหุ้นสามัญของบริษัทในช่วงเวลาที่กำหนดไว้ในอนาคต
                                        โดยผู้ลงทุนจะต้องจ่ายเงินส่วนหนึ่งเป็นค่าซื้อวอร์แรนท์เพื่อให้ได้สิทธิซื้อหุ้นสามัญในอนาคต
                                        ซึ่งราคาของวอร์แรนท์จะต่ำกว่าราคาหุ้นสามัญบริษัทจะได้รับเงินค่าซื้อวอร์แรนท์มาใช้ในการดำเนินงาน
                                        และหากในอนาคตเศรษฐกิจปรับตัวดีขึ้น บริษัทสามารถบริหารงานได้ดีมีผลประกอบการดี ราคาหุ้นปรับตัวสูงขึ้น
                                        ผู้ลงทุนก็จะตัดสินใจใช้สิทธิซื้อหุ้นสามัญในราคาใช้สิทธิ
                                        ซึ่งก็จะทำให้บริษัทได้รับเงินมาใช้ในบริษัทเพิ่มมากขึ้นด้วย ในทางตรงกันข้าม
                                        หากในอนาคตเศรษฐกิจยังไม่ดีขึ้น บริษัทไม่สามารถบริหารงานให้ได้ดี ผลประกอบการแย่ลง ราคาหุ้นปรับตัวลดลง
                                        ผู้ลงทุนก็จะตัดสินใจไม่ใช้สิทธิซื้อหุ้นสามัญในราคาใช้สิทธิ
                                        โดยอาจทำการขายวอร์แรนท์ที่ถืออยู่นั้นออกไปในตลาดรองได้ ในแง่ของบริษัท
                                        เมื่อผู้ลงทุนไม่ใช้สิทธิซื้อหุ้นสามัญก็จะทำให้บริษัทไม่ได้รับเงินมาใช้ในบริษัทเพิ่มขึ้น</span></p>
                                <li>การออกวอร์แรนท์เป็นการเพิ่มสภาพคล่องในการซื้อขาย</li>
                                <p><span class="ps-5">หากผู้ลงทุนใช้สิทธิวอร์แรนท์ในการซื้อหุ้นสามัญตามระยะเวลาการใช้สิทธิเพิ่มมากขึ้นเรื่อยๆ
                                        จะทำให้ปริมาณหุ้นสามัญเพิ่มมากขึ้น ส่งผลให้หุ้นสามัญของบริษัทมีสภาพคล่องในการซื้อขายมากขึ้น</<
                                            /span>p>
                            </ul>
                            <li>ประโยชน์ของวอร์แรนท์ในมุมมองของผู้ถือวอร์แรนท์</li>
                            <ul>
                                <li>ใช้เงินทุนต่ำ</li>
                                <p><span class="ps-5">การลงทุนในวอร์แรนท์นั้น
                                        ผู้ลงทุนจะใช้จำนวนเงินลงทุนต่อหนึ่งหน่วยต่ำกว่าการลงทุนในหุ้นสามัญอ้างอิง ตัวอย่างเช่น บริษัท
                                        โทรีเซนไทย เอเยนต์ซีส์ จำกัด (มหาชน) ชื่อย่อหลักทรัพย์คือ TTA ออกวอร์แรนท์รุ่นที่ 3 หรือ TTA-W3
                                        อัตราการใช้สิทธิ (วอร์แรนท์ : หุ้นสามัญใหม่) เท่ากับ 1:1 และมีราคาใช้สิทธิ 17 บาทต่อหุ้น สมมติว่า
                                        ในตลาดหลักทรัพย์ฯ ราคาตลาดของหุ้น TTA เท่ากับ 15.50 บาท ขณะที่ราคาตลาดของวอร์แรนท์ TTA-W3 เท่ากับ
                                        4.20 บาท หากผู้ลงทุนซื้อวอร์แรนท์ 1 วอร์แรนท์จะใช้เงินลงทุน 4.20 บาทซึ่งต่ำกว่าการซื้อหุ้นสามัญ TTA
                                        โดยตรงถึง 3.69 เท่า ดังนั้น หากผู้ลงทุนมีเงินลงทุน 15.50 บาทจะสามารถซื้อหุ้นของ TTA ได้เพียง 1 หุ้น
                                        ขณะที่สามารถซื้อวอร์แรนท์ได้ถึง 3 วอร์แรนท์ (4.20 บาท × 3 วอร์แรนท์ = 12.60 บาท) และหากหุ้นสามัญ TTA
                                        ปรับตัวเพิ่มขึ้นราคาของ TTA-W3 ก็จะปรับตัวเพิ่มขึ้นในทิศทางเดียวกันกับราคาหุ้นสามัญ TTA
                                        แต่ในอัตราเมื่อเทียบกับเงินลงทุนต่อหน่วยที่สูงกว่า ดังนั้น
                                        การซื้อวอร์แรนท์ที่ใช้เงินลงทุนต่อหน่วยที่น้อยกว่าหุ้นสามัญ
                                        จึงสามารถสร้างผลตอบแทนจากเงินลงทุนในอัตราที่สูงกว่าการลงทุนในหุ้นสามัญ</span></p>
                                <li>จำกัดผลขาดทุน</li>
                                <p><span class="ps-5">ดังที่กล่าวไว้ข้างต้นแล้วว่า
                                        วอร์แรนท์เป็นตราสารที่ให้สิทธิแก่ผู้ลงทุนในการเลือกซื้อหรือไม่ซื้อหุ้นสามัญ ดังนั้น
                                        ผู้ถือวอร์แรนท์จึงมีสิทธิในการเลือกที่จะใช้สิทธิซื้อหุ้นสามัญหรือไม่ก็ได้
                                        โดยผู้ถือวอร์แรนท์จะใช้สิทธิก็ต่อเมื่อเห็นว่าตนเองจะได้รับประโยชน์จากการใช้สิทธิ
                                        หากราคาใช้สิทธิของวอร์แรนท์ต่ำกว่าราคาตลาดของหุ้นสามัญอ้างอิง ในทางตรงข้าม
                                        หากราคาใช้สิทธิสูงกว่าราคาตลาดของหุ้นสามัญอ้างอิงผู้ถือวอร์แรนท์จะไม่ใช้สิทธิ
                                        ซึ่งจะทำให้ผู้ซื้อวอร์แรนท์มีผลขาดทุนมากที่สุดเท่ากับเงินลงทุนที่จ่ายไปเพื่อซื้อวอร์แรนท์นั่นเอง
                                        ตัวอย่างเช่น TTA-W3 มีราคาตลาดเท่ากับ 4.20 บาท มีอัตราการใช้สิทธิ (วอร์แรนท์ : หุ้นสามัญใหม่)
                                        เท่ากับ 1:1 และราคาใช้สิทธิ 17 บาทต่อหุ้น สมมติว่าวอร์แรนท์ดังกล่าวจะหมดอายุในอีก 6 เดือนข้างหน้า
                                        หากผู้ลงทุนซื้อ TTA-W3 เอาไว้ในวันนี้ที่ราคา 4.20 บาท และถือเอาไว้จนวอร์แรนท์ครบกำหนดอายุ ดังนั้น
                                        เมื่อครบกำหนดอายุของวอร์แรนท์ในอีก 6 เดือนต่อมา ถ้าราคาตลาดของหุ้น TTA อยู่ที่ 25.00 บาท
                                        ผู้ลงทุนก็จะใช้สิทธิซื้อหุ้นสามัญ (ต้นทุนวอร์แรนท์ 4.20 บาทบวกกับราคาใช้สิทธิ 17 บาท เท่ากับ 21.20
                                        บาท ซึ่งต่ำกว่าราคาตลาด) ในทางกลับกัน หากราคาหุ้นสามัญ TTA อยู่ที่ 15.00 บาท
                                        ผู้ลงทุนก็จะไม่ใช้สิทธิในการซื้อหุ้น (เนื่องจากถ้าใช้สิทธิซื้อหุ้นสามัญ ต้นทุนของราคาหุ้นสามัญ TTA
                                        ของผู้ลงทุนจะเท่ากับ 21.20 บาท ในขณะที่ราคาตลาดเท่ากับ 15 บาท) โดยในกรณีที่ผู้ลงทุนไม่ใช้สิทธิใน
                                        การซื้อหุ้น ผู้ลงทุนจะรับผลขาดทุนเพียง 4.20 บาท ซึ่งเท่ากับราคาที่ซื้อวอร์แรนท์ TTA-W3
                                        เข้ามาในตอนแรก เป็นตัน อย่างไรก็ตาม ในทางปฏิบัติ หากผู้ลงทุนคาดว่าราคาหุ้นสามัญ TTA
                                        จะไม่เพิ่มสูงขึ้นภายในระยะเวลาที่เหลืออยู่หลังจากที่ถือ TTA-W3 ในตลาดหลักทรัพย์ ได้สักระยะหนึ่ง
                                        ผู้ลงทุนสามารถขาย TTA-W3 ออกไปในตลาดหลักทรัพย์ได้
                                        โดยอาจจะได้รับผลขาดทุนบ้างแต่ก็ยังได้รับเงินสดกลับคืนมาบางส่วน ซึ่งดีกว่าการถือไว้จนครบกำหนดอายุ
                                        และเกิดผลขาดทุนทั้งหมด 4.20 บาทต่อหุ้น</span></p>
                                <li>มีโอกาสได้รับประโยชน์จากการใช้สิทธิซื้อหุ้นสามัญ</li>
                                <p><span class="ps-5">ผู้ถือวอร์แรนท์จะได้รับประโยชน์จากการใช้สิทธิซื้อหุ้นสามัญของวอร์แรนท์
                                        หากในอนาคตราคาใช้สิทธิของวอร์แรนท์ต่ำกว่าราคาตลาดของหุ้นสามัญ
                                        ซึ่งผู้ถือวอร์แรนท์สามารถใช้สิทธิในการซื้อหุ้นสามัญของบริษัทได้ในราคาที่ต่ำกว่าราคาตลาด</span></p>
                            </ul>
                        </ul>
                    </div>
                    <p class="mb-0"><span class="text-warning ps-5">ประเภทของใบสำคัญแสดงสิทธิ</span></p>
                    <div class="ps-3">
                        <ul class="ps-5">
                            <li>แบ่งตามข้อกำหนดการให้ใช้สิทธิ สามารถแบ่งออกได้เป็น 3 ประเภทคือ</li>
                                <ol>
                                    <li><span class="text-warning">แบบยุโรป (European option)</span> หมายถึง วอร์แรนท์ที่ให้สิทธิแก่ผู้ถือวอร์แรนท์ในการใช้สิทธิได้ ณ วันหมดอายุของสัญญาเท่านั้น</span></li>
                                    <li><span class="text-warning">แบบอเมริกัน (American option)</span> หมายถึง วอร์แรนท์ที่ให้สิทธิแก่ผู้ถือวอร์แรนท์ให้สามารถเลือกใช้สิทธิ ณ เวลาใดเวลาหนึ่งได้ภายในอายุของสัญญา ดังนั้น กระแสเงินสดสุทธิที่เกิดจากการใช้สิทธิของผู้ถือวอร์แรนท์แบบอเมริกันรุ่นเดียวกันอาจจะเกิดขึ้นคนละเวลาได้ ถึงแม้ว่าสิทธินั้นจะมีอายุเท่ากันเนื่องจากระยะเวลาการตัดสินใจใช้สิทธิของผู้ถือวอร์แรนท์ไม่เหมือนกัน</span></li>
                                    <li><span class="text-warning">แบบอเมริกันเทียม (pseudo-American option)</span> หมายถึง วอร์แรนท์ที่ให้สิทธิแก่ผู้ถือวอร์แรนท์ให้สามารถเลือกใช้สิทธิได้เป็นช่วงของระยะเวลา เช่น ถ้ากำหนดให้อายุของสัญญา 1 ปี ผู้ถือวอร์แรนท์สามารถเลือกใช้สิทธิได้ทุกสิ้นไตรมาสภายใน 1 ปี ดังนั้น ผู้ถือวอร์แรนท์มีสิทธิเลือกที่จะตัดสินใจทุกๆ สิ้นไตรมาสว่าจะใช้สิทธิหรือไม่ ได้เพียง 4 ครั้งของช่วงเวลาการถือครองวอร์แรนท</span></li>
                                </ol>
                                <p><span class="ps-5">อย่างไรก็ตาม ไม่ว่าจะเป็นแบบยุโรป แบบอเมริกัน หรือแบบอเมริกันเทียมก็ตาม ผู้ถือวอร์แรนท์สามารถใช้สิทธิได้เพียงครั้งเดียวเท่านั้น และเมื่อใช้สิทธิแล้วจะถือว่าสัญญาหรือวอร์แรนท์ดังกล่าวได้หมดอายุลง</span></p>
                                <p><span class="text-warning">ตารางที่ 1-1</span> สรุปประเภทของสิทธิเมื่อแบ่งตามข้อกำหนดการให้ใช้สิทธิ</p>
                                <table class="table">
                                    <thead class="table-warning text-center">
                                        <tr>
                                            <th>ประเภท</th>
                                            <th>วันที่ใช้สิทธิ์</th>
                                        </tr>
                                    </thead>
                                    <tbody>
                                        <tr>
                                            <td>European Option - แบบยุโรป</td>
                                            <td>วันสุดท้ายของอายุสัญญา</td>
                                        </tr>
                                        <tr>
                                            <td>American Option - แบบอเมริกัน</td>
                                            <td>วันใดก็ได้ภายในอายุสัญญา</td>
                                        </tr>
                                        <tr>
                                            <td>pseudo-American Option - แบบอเมริกันเทียม</td>
                                            <td>วันที่กำหนดเวลาไว้เป็นช่วงในอายุสัญญา</td>
                                        </tr>
                                    </tbody>
                                </table>
                            <li>แบ่งตามสถานะที่ได้ประโยชน์และสถานะที่เสียประโยชน์ สามารถแบ่งออกได้เป็น 3 ประเภทคือ</li>
                                <ol>
                                    <li><span class="text-warning">สถานะที่ได้ประโยชน์ (in-the-money)</span> หมายถึง สถานะในสิทธิที่ก่อให้เกิดประโยชน์กับผู้ถือวอร์แรนท์จะเกิดขึ้นเมื่อราคาใช้สิทธิ (exercise price) ต่ำกว่าราคาตลาดหุ้นสามัญ (market price) ณ ขณะนั้น ถ้าหากวอร์แรนท์เป็นแบบอเมริกันซึ่งสามารถเลือกใช้สิทธิ ณ เวลาใดเวลาหนึ่งได้ภายในอายุของสัญญา เมื่อเกิดเหตุการณ์ที่ราคาใช้สิทธิน้อยกว่าราคาหุ้นสามัญ ผู้ถือวอร์แรนท์สามารถเลือกที่จะใช้สิทธิซื้อหุ้นสามัญในราคาใช้สิทธิซึ่งต่ำกว่าราคาหุ้นสามัญในขณะนั้นได้ แต่หากวอร์แรนท์มีลักษณะเป็นแบบยุโรป หรือแบบอเมริกันเทียม ผู้ถือวอร์แรนท์จะยังไม่สามารถใช้สิทธิซื้อหุ้นสามัญหากยังไม่ถึงระยะเวลาใช้สิทธิตามที่กำหนดไว้ภายใต้วอร์แรนท์ ดังนั้น ผู้ถือวอร์แรนท์จึงเพียงแต่รับรู้ว่าสิทธิดังกล่าวกำลังอยู่ในสถานะที่ได้ประโยชน์เท่านั้น ดังนั้น จะเห็นได้ว่าสถานะที่ได้ประโยชน์ของวอร์แรนท์ไม่จำเป็นว่าผู้ถือวอร์แรนท์ต้องรับรู้โดยการใช้สิทธิซื้อหุ้นสามัญ เนื่องจากผู้ถือวอร์แรนท์อาจจะยังใช้สิทธิไม่ได้ เพราะยังไม่ถึงกำหนดระยะเวลาที่กำหนดให้ใช้สิทธิ นอกจากนี้ถึงแม้วอร์แรนท์จะมีสถานะที่ได้ประโยชน์ ผู้ถือวอร์แรนท์อาจเลือกที่จะยังไม่ใช้สิทธิซื้อหุ้นสามัญ ถ้าวอร์แรนท์ยังไม่หมดอายุ ในกรณีที่มีความคาดหวังว่าราคาหุ้นสามัญจะปรับตัวขึ้น และส่งผลให้ราคาวอร์แรนท์จะเคลื่อนไหวไปในทิศทางเดียวกับหุ้นสามัญ การที่ผู้ถือวอร์แรนท์ ยังไม่ใช้สิทธิซื้อหุ้นสามัญหมายถึงโอกาสที่จะได้รับอัตราผลตอบแทนต่อเงินลงทุนเริ่มแรกที่สูงกว่า เพราะสถานการณ์ได้ประโยชน์จะยังเพิ่มมากขึ้นจากการเพิ่มขึ้นของราคาหุ้นสามัญ</li>
                                    <li><span class="text-warning">สถานะที่ไม่ได้และไม่เสียประโยชน์ (at-the-money)</span> หมายถึง สถานะในสิทธิที่ผู้ถือวอร์แรนท์ไม่ได้และไม่เสียประโยชน์ โดยสถานะที่ไม่ได้และไม่เสียประโยชน์แก่ผู้ถือวอร์แรนท์จะเกิดขึ้นเมื่อราคาใช้สิทธิ (exercise price) เท่ากับราคาตลาดหุ้นสามัญ (market price) ณ ขณะนั้น เมื่อเกิดเหตุการณ์ที่ราคาใช้สิทธิเท่ากับราคาหุ้นสามัญ ผู้ถือวอร์แรนท์สามารถเลือกที่จะใช้สิทธิหรือไม่ใช้สิทธิก็ได้ ซึ่งในทางปฏิบัติแล้วผู้ถือวอร์แรนท์จะเลือกใช้สิทธิหรือไม่ใช้สิทธิขึ้นอยู่กับจุดคุ้มทุนในการซื้อขายซึ่งจะต้องพิจารณาค่าธรรมเนียมในการซื้อขายหุ้นสามัญประกอบด้วย โดยหากพิจารณาแล้วว่าคุ้มทุนที่จะใช้สิทธิ ผู้ถือวอร์แรนท์จะใช้สิทธิ แต่หากพิจารณาแล้วว่าไม่คุ้มทุน ผู้ถือวอร์แรนท์จะปล่อยให้สิทธิในการซื้อหุ้นสามัญนั้นหมดอายุไปโดยไม่มีการใช้สิทธิ</li>
                                    <li><span class="text-warning">สถานะที่เสียประโยชน์ (out-of-the-money)</span> หมายถึง สถานะในสิทธิที่ผู้ถือวอร์แรนท์กำลังเสียประโยชน์จะเกิดขึ้นเมื่อราคาใช้สิทธิ (exercise price) มากกว่าราคาตลาดของหุ้นสามัญ (market price) ณ ขณะนั้น ถ้าหากวอร์แรนท์เป็นแบบอเมริกันซึ่งสามารถเลือกใช้สิทธิ ณ เวลาใดเวลาหนึ่งได้ภายในอายุของสัญญา เมื่อราคาใช้สิทธิยังคงมากกว่าราคาหุ้นสามัญ ผู้ถือวอร์แรนท์จะยังไม่ใช้สิทธิซื้อหุ้นสามัญ และจะรอจนกว่าราคาหุ้นสามัญเพิ่มขึ้นจนกระทั่งมีราคาสูงกว่าราคาใช้สิทธิ จึงจะตัดสินใจใช้สิทธิซื้อหุ้นสามัญ ในกรณีของวอร์แรนท์แบบยุโรปที่อยู่ในสถานะที่เสียประโยชน์อยู่จนกระทั่งเมื่อครบกำหนดอายุการใช้สิทธิ ผู้ถือวอร์แรนท์จะต้องปล่อยให้สิทธิในการซื้อหุ้นสามัญหมดอายุไปโดยไม่มีการใช้สิทธิ</li>
                                </ol>
                            <li>แบ่งตามเงื่อนไขการผูกติดกับตราสารทางการเงิน สามารถแบ่งออกได้เป็น 2 ประเภทคือ</li>
                            <ol>
                                <li><span class="text-warning">Detachable warrant</span> คือ วอร์แรนท์ประเภทสิทธิซื้อ (call option) ที่ถูกขายพร้อมกันกับหลักทรัพย์ประเภทอื่นซึ่งโดยส่วนใหญ่จะเป็นตราสารหนี้ โดยวอร์แรนท์นี้จะให้สิทธิแก่ผู้ถือสามารถซื้อหุ้นสามัญได้ในราคาใช้สิทธิที่กำหนด และภายในระยะเวลาที่กำหนดไว้ในอนาคต วัตถุประสงค์ก็เพื่อให้การระดมทุนโดยการออกตราสารหนี้มีความน่าสนใจในการลงทุนมากยิ่งขึ้น ทั้งนี้ เมื่อผู้ถือได้วอร์แรนท์ไปแล้วก็สามารถตัดสินใจเลือกว่าจะใช้สิทธิซื้อหุ้นสามัญหรือไม่ หรือหากไม่ต้องการใช้สิทธิซื้อหุ้นสามัญก็สามารถแยกวอร์แรนท์ออกจากตราสารหนี้เพื่อขายวอร์แรนท์ออกไปในตลาดหลักทรัพย์ โดยไม่มีเงื่อนไขการผูกติดวอร์แรนท์ไว้กับตราสารหนี้ ดังนั้น ผู้ถือวอร์แรนท์ชนิดนี้สามารถซื้อหรือขายเฉพาะวอร์แรนท์ได้ โดยไม่จำเป็นต้องซื้อหรือขายตราสารหนี้ที่วอร์แรนท์นั้นผูกติดอยู่ไปพร้อมกัน ผู้ถือวอร์แรนท์ชนิดนี้จะได้รับประโยชน์เมื่อราคาหุ้นสามัญของบริษัทที่วอร์แรนท์นั้นอ้างอิงอยู่เพิ่มขึ้น กล่าวคือ ผู้ถือวอร์แรนท์สามารถขายวอร์แรนท์เพื่อทำกำไร หรืออาจเลือกที่จะใช้สิทธิซื้อหุ้นสามัญของบริษัทนั้นตามราคาใช้สิทธิที่ระบุไว้ในวอร์แรนท์แล้วนำหุ้นสามัญออกขายตามราคาตลาด หากราคาหุ้นในตลาดสูงกว่าราคาใช้สิทธิผู้ถือวอร์แรนท์ก็จะได้กำไร</li>
                                <li><span class="text-warning">Non-detachable warrant</span> คือ วอร์แรนท์ประเภทสิทธิซื้อ (call option) ที่ถูกขายพร้อมกันร่วมกับหลักทรัพย์ประเภทอื่นและผู้ถือวอร์แรนท์ไม่สามารถแยกขายออกจากหลักทรัพย์ที่วอร์แรนท์นั้นผูกติดอยู่ได้ ดังนั้น ผู้ถือวอร์แรนท์ชนิดนี้จะไม่สามารถขายวอร์แรนท์ออกไปในตลาดรองได้ ตัวอย่างเช่น ซึ่งถูกติดกับหุ้นกู้ non-detachable warrant ซึ่งผูกติดกับหุ้นกู้ ซึ่งผู้ลงทุนไม่สามารถแยกขายหุ้นกู้และวอร์แรนท์ออกจากกันได้</li>
                            </ol>
                        </ul>
                    </div>
                    <h5 class="text-warning fst-italic ps-5">ผลตอบแทนจากการลงทุนในใบสำคัญแสดงสิทธิ</h5>
                    <p class="mb-0"><span class="text-warning ps-5">ผลตอบแทนจากการซื้อขายใบสำคัญแสดงสิทธิ</span></p>
                    <p><span class="ps-5">เนื่องจากผู้ถือวอร์แรนท์ไม่มีสิทธิในการเป็นเจ้าของกิจการเหมือนกับหุ้นสามัญ ดังนั้น การลงทุนในวอร์แรนท์จึงได้รับผลตอบแทนในรูปของส่วนต่างของราคา (capital gain) เท่านั้น ไม่มีสิทธิได้รับเงินปันผลและสิทธิในการเข้าร่วมประชุมผู้ถือหุ้นเหมือนกับผู้ถือหุ้นสามัญ นอกจากนี้ การลงทุนในวอร์แรนท์จะมีอัตราทดในการลงทุนหรือมี leverage ซึ่งเป็นการเพิ่มอำนาจเงินลงทุนให้แก่ผู้ลงทุน ด้วยจำนวนเงินลงทุนที่เท่ากัน ผลลัพธ์ที่เกิดขึ้นจากการมี leverage ทำให้ผู้ถือวอร์แรนท์ได้รับผลกำไรหรือผลขาดทุนได้มากกว่าการลงทุนในหุ้นสามัญที่วอร์แรนท์นั้นอ้างอิงอยู่ ดังตัวอย่างต่อไปนี้</span></p>
                    <p class="mb-0"><span class="badge text-bg-warning">ตัวอย่างที่ 1-5</span> ผลตอบแทนจากการซื้อขายวอร์แรนท์</p>
                    <div class="card border-0"><img src="../../src/images/icbooks/book-3/example1-5.png" class="img-fluid m-0 w-100" alt="example1-5"></div>
                    <p><span class="ps-5">การลงทุนในวอร์แรนท์เป็นทางเลือกในการลงทุนที่มีอัตราทด (leverage) สูงกว่าเมื่อเปรียบเทียบกับการลงทุนในหุ้นสามัญซึ่งเป็นการลงทุนทางตรง เนื่องจากการลงทุนในวอร์แรนท์ใช้เงินลงทุนน้อยกว่าการลงทุนในหุ้นสามัญโดยตรง ซึ่งทำให้ราคาของวอร์แรนท์มีความผันผวนในอัตราที่สูงกว่าอัตราการเปลี่ยนแปลงของราคาหุ้นสามัญอ้างอิง เพราะการแกว่งตัวของราคาของวอร์แรนท์ขึ้นอยู่กับการแกว่งตัวของราคาหุ้นสามัญอ้างอิงแต่ใช้เงินลงทุนน้อยกว่า ผู้ถือวอร์แรนท์จึงมีโอกาสที่จะได้รับผลกำไรและผลขาดทุนได้ในอัตราที่สูงกว่าการลงทุนในหุ้นสามัญอ้างอิงโดยตรงเมื่อราคาหุ้นสามัญอ้างอิงมีการเปลี่ยนแปลงไป ทั้งนี้ ผู้ถือวอร์แรนท์สามารถขายวอร์แรนท์เพื่อทำกำไรเนื่องจากการปรับตัวเพิ่มขึ้นของราคาดังกล่าว และหากราคาลดลงควรมีระดับการตัดขาดทุน (cut loss) ดังนั้น อัตราทดในการลงทุนหรือ leverage จากการลงทุนในวอร์แรนท์จึงมีทั้งประโยชน์และความเสี่ยง โดยความเสี่ยงจะจำกัดไม่เกินเงินลงทุนที่ซื้อวอร์แรนท์เข้ามา</span></p>
                    <p class="mb-0"><span class="text-warning ps-5">ผลตอบแทนจากการใช้สิทธิตามวอร์แรนท์</span></p>
                    <p><span class="ps-5">ประเด็นที่ผู้ลงทุนในวอร์แรนท์ควรให้ความสำคัญ คือ การตัดสินใจเลือกว่าจะใช้สิทธิหรือไม่ใช้สิทธิซื้อหุ้นสามัญ ซึ่งขึ้นอยู่กับว่าการใช้สิทธิในครั้งนั้นก่อให้เกิดประโยชน์แก่ผู้ลงทุนหรือไม่ โดยสามารถพิจารณาได้จากราคาสินทรัพย์อ้างอิงภายใต้สัญญา ณ เวลาใช้สิทธิเทียบกับราคาใช้สิทธิ</span></p>
                    <p><span class="ps-5">ผู้ถือวอร์แรนท์สามารถตัดสินใจใช้สิทธิเมื่อราคาใช้สิทธิน้อยกว่าราคาสินทรัพย์อ้างอิงภายใต้สัญญา ณ เวลานั้น ซึ่งจะทำให้ผู้ถือวอร์แรนท์ใช้สิทธิแล้วได้รับกระแสเงินสดสุทธิ (net cash flow) ณ เวลาใช้สิทธิเท่ากับราคาสินทรัพย์อ้างอิงภายใต้สัญญา (\(\footnotesize \text{S}_{\tiny \text{T}}\)) หักด้วย ราคาใช้สิทธิ (X) ณ เวลานั้น</span></p>
                    <p><span class="ps-5">โดยสรุป คือ การตัดสินใจใช้สิทธิให้พิจารณาจากราคาสินทรัพย์อ้างอิงภายใต้สัญญา (\(\footnotesize \text{S}_{\tiny \text{T}}\)) หักด้วย ราคาใช้สิทธิ (X) ถ้าได้ค่าเป็นบวก ผู้ถือสิทธิซื้อควรใช้สิทธิ ในทางกลับกัน ถ้าผลลัพธ์มีค่าเป็นลบ ผู้ถือครองไม่สมควรใช้สิทธิ หรือสามารถอธิบายได้ด้วยตารางสรุปดังต่อไปนี้</span></p>
                    <p><span class="text-warning">ตารางที่ 1-2</span> สรุปสถานะของสิทธิ</p>
                    <table class="table text-center">
                        <thead class="table-warning">
                            <tr>
                                <th>สิทธิของวอร์แรนท์</th>
                                <th>\(\footnotesize \text{X} \lt \text{S}_{\tiny \text{T}}\)</th>
                                <th>\(\footnotesize \text{X} = \text{S}_{\tiny \text{T}}\)</th>
                                <th>\(\footnotesize \text{X} \gt \text{S}_{\tiny \text{T}}\)</th>
                            </tr>
                        </thead>
                        <tbody>
                            <tr>
                                <td>สิทธิซื้อ</td>
                                <td>in-the-money</td>
                                <td>at-the-money</td>
                                <td>out-of-the-money</td>
                            </tr>
                            <tr>
                                <td>สิทธิขาย</td>
                                <td>out-of-the-money</td>
                                <td>at-the-money</td>
                                <td>in-the-money</td>
                            </tr>
                        </tbody>
                    </table>
                    <div class="container-fluid">
                        <div class="row">
                            <div class="col-1 text-center">\(\footnotesize \text{S}_{\tiny \text{T}}\)</div>
                            <div class="col-11">= ราคาตลาดของหุ้นสามัญ ณ ขณะนั้น (T)</div>
                        </div>
                        <div class="row">
                            <div class="col-1 text-center">X</div>
                            <div class="col-11">ราคาใช้สิทธิ</div>
                        </div>
                    </div>
                    <p><span class="ps-5">ในกรณีของการลงทุนในวอร์แรนท์ ผู้ลงทุนจะได้ประโยชน์ก็ต่อเมื่อผู้ลงทุนสามารถซื้อหุ้นสามัญ อ้างอิงตามราคาใช้สิทธิด้วยราคาที่ต่ำกว่าราคาตลาด ซึ่งสถานการณ์ดังกล่าวนี้เรียกว่าวอร์แรนท์นั้นมีมูลค่า ที่แท้จริง (intrinsic value) ที่เป็นบวกหรือวอร์แรนท์นั้นอยู่ในสถานะ in-the-money (ITM) ดังนั้น ยิ่งราคา ใช้สิทธิต่ำกว่าราคาตลาดของหุ้นสามัญอ้างอิงมากเท่าใด ก็จะแสดงให้เห็นถึงมูลค่าที่แท้จริงของวอร์แรนท์ ที่เพิ่มมากขึ้นเท่านั้น รูปที่ 1-4 แสดงให้เห็นถึงมูลค่าที่แท้จริงของวอร์แรนท์โดยสมมติให้ราคาหุ้นสามัญอ้างอิง มีระดับราคาต่างๆ และเพิ่มสูงขึ้นเรื่อยๆ</span></p>
                    <div class="card border-0"><img src="../../src/images/icbooks/book-3/image1-4.png" class="img-fluid m-0 w-100" alt="image1-4"></div>
                    <p><span class="ps-5">จากรูปที่ 1-4 จะพบว่าวอร์แรนท์จะอยู่ในสถานะ in-the-money เมื่อราคาหุ้นสามัญอ้างอิงสูงกว่าราคาใช้สิทธิ (พื้นที่ภายในเส้นทึบ) อย่างไรก็ตาม ในทางปฏิบัติแม้ว่าราคาหุ้นสามัญอ้างอิงจะสูงกว่าราคาใช้สิทธิ ผู้ลงทุนควรนำต้นทุนในการซื้อวอร์แรนท์มาพิจารณาประกอบด้วย ยกตัวอย่างเช่น ผู้ลงทุนซื้อวอร์แรนท์ของหุ้น ABC ในราคา 30 บาท กำหนดให้ราคาใช้สิทธิของวอร์แรนท์เท่ากับ 100 บาท สมมติว่า ณ วันใช้สิทธิปรากฏว่าราคาหุ้น ABC อยู่ที่ 120 บาท ในกรณีนี้ วอร์แรนท์ของหุ้น ABC นี้จะมีมูลค่าที่แท้จริงเท่ากับ 20 บาท (120-100) แต่เมื่อนำต้นทุนมารวมคำนวณด้วยกลับพบว่าผู้ลงทุนยังคงขาดทุนอยู่ 10 บาท เนื่องจากหากผู้ลงทุนใช้สิทธิซื้อหุ้นสามัญตามวอร์แรนท์นี้จะมีต้นทุนในการได้มาซึ่งหุ้นสามัญอ้างอิงเท่ากับ 130 บาท (100 + 30) ในขณะที่ต้นทุนในการซื้อหุ้น ABC ในตลาดหลักทรัพย์ฯ เท่ากับ 120 บาท เป็นตัน ดังนั้นสามารถแสดงผลกำไร/ขาดทุนจากการตัดสินใจใช้สิทธิซื้อหุ้นสามัญอ้างอิงของผู้ลงทุนได้ ดังรูปที่ 1-5</span></p>
                    <div class="card border-0"><img src="../../src/images/icbooks/book-3/image1-5.png" class="img-fluid m-0 w-100" alt="image1-5"></div>
                    <p><span class="ps-5">จากรูปที่ 1-5 หากผู้ลงทุนใช้สิทธิ ณ ราคาใช้สิทธิ 100 บาทจะส่งผลให้ผู้ลงทุนขาดทุนเท่ากับ 30 บาท (ราคาที่ผู้ลงทุนซื้อวอร์แรนท์มา) แต่เมื่อราคาหุ้นสามัญอ้างอิงปรับตัวเพิ่มขึ้นจนถึงราคา 130 บาท ผู้ลงทุนจะถึงจุดคุ้มทุนในการใช้สิทธิ และหากราคาหุ้นสามัญอ้างอิงเพิ่มขึ้นมากกว่า 130 บาท จะทำให้ผู้ลงทุนได้รับผลกำไรเพิ่มมากขึ้นตามเส้นทึบ ดังนั้น การใช้สิทธิซื้อหุ้นสามัญอ้างอิงในทางปฏิบัติ ผู้ลงทุนควรคำนึงถึงต้นทุนในการใช้สิทธิที่รวมถึงต้นทุนในการซื้อวอร์แรนท์นั้นมารวมในการพิจารณาด้วย</span></p>
                    <h5 class="text-warning fst-italic ps-5">ความเสี่ยงจากการลงทุนในใบสำคัญแสดงสิทธิ</h5>
                    <p class="mb-0"><span class="text-warning ps-5">ผลตอบแทนและความเสี่ยงของวอร์แรนท์แตกต่างจากหุ้นสามัญ</span></p>
                    <p><span class="ps-5">เนื่องจากวอร์แรนท์มีลักษณะเป็นตราสารอนุพันธ์ที่มูลค่าของวอร์แรนท์ขึ้นอยู่กับมูลค่าของหุ้นสามัญที่วอร์แรนท์อ้างอิงอยู่ นอกจากผลตอบแทนจากส่วนต่างของราคาซื้อขายแล้ว ผู้ลงทุนจะได้รับผลประโยชน์จากการลงทุนในวอร์แรนท์ที่เกิดการใช้สิทธิภายในระยะเวลาที่ผู้ออกวอร์แรนท์กำหนดดังกล่าวในหัวข้อผลตอบแทนจากการใช้สิทธิตามวอร์แรนท์ข้างต้น</span></p>
                    <p><span class="ps-5">ในด้านผลตอบแทนและความเสี่ยงนั้น การลงทุนในวอร์แรนท์แตกต่างจากการลงทุนในหุ้นสามัญเนื่องจากผลตอบแทนทั้งกำไรและขาดทุนของหุ้นสามัญนั้นเกิดขึ้นได้ไม่จำกัด ในขณะที่วอร์แรนท์สามารถมีผลกำไรได้ไม่จำกัดแต่ขาดทุนจำกัดไม่เกินเงินลงทุนเริ่มต้นที่ซื้อวอร์แรนท์เข้ามา อย่างไรก็ตาม วอร์แรนท์จะมีความเสี่ยงในด้านอัตราการเปลี่ยนแปลงของราคาต่อเงินลงทุนที่สูงกว่าหุ้นสามัญ เนื่องจากใช้เงินลงทุนที่ต่ำกว่าหรือมีอัตราทดในการลงทุนนั่นเอง นอกจากนี้ในแง่ของความเสี่ยงด้านระยะเวลาในการลงทุนหุ้นสามัญมีอายุไม่จำกัดแต่วอร์แรนท์มีอายุจำกัด</span></p>
                    <p class="mb-0"><span class="text-warning ps-5">วอร์แรนท์มีอัตราทดในการลงทุน</span></p>
                    <p><span class="ps-5">วอร์แรนท์เป็นเครื่องมือในการลงทุนที่ทำให้ผู้ลงทุนสามารถลงทุนในหุ้นสามัญที่ตนเองสนใจได้โดยใช้เงินลงทุนต่ำกว่าการลงทุนซื้อหุ้นสามัญที่วอร์แรนท์นั้นอ้างอิงอยู่โดยตรง ดังนั้น การลงทุนในวอร์แรนท์จึงมีอัตราทดในการลงทุนหรือมี leverage ซึ่งเป็นการเพิ่มอำนาจซื้อให้แก่เงินลงทุนของผู้ลงทุน ด้วยจำนวนเงินลงทุนที่เท่ากัน ผลลัพธ์ที่เกิดขึ้นจากการมี leverage ทำให้ผู้ลงทุนอาจได้รับผลกำไรหรือผลขาดทุนได้มากกว่าการลงทุนในหุ้นสามัญที่วอร์แรนท์นั้นอ้างอิงอยู่ เมื่อราคาหุ้นสามัญมีการเปลี่ยนแปลงไป ซึ่งผลของ Leverage สามารถแสดงได้ดังตัวอย่างที่ 1-4</span></p>
                    <p class="mb-0"><span class="badge text-bg-warning">ตัวอย่างที่ 1-6</span> บริษัท ABC จำกัด (มหาชน) ชื่อย่อหลักทรัพย์คือ ABC ออกวอร์แรนท์รุ่นที่ 1 หรือ ABC-W1 อัตราการใช้สิทธิ (วอร์แรนท์ : หุ้นสามัญใหม่) เท่ากับ 1:1 ราคาใช้สิทธิ 100 บาทต่อหุ้น สมมติว่าในตลาดหลักทรัพย์ฯ ราคาตลาดของหุ้น ABC เท่ากับ 100 บาท ขณะที่ราคาตลาดของวอร์แรนท์ ABC-W1 ซื้อขายกันอยู่ที่ 10 บาท ผู้ลงทุนคนหนึ่งได้ลงทุนซื้อวอร์แรนท์ของบริษัทนี้มาในราคาหน่วยละ 10 บาท เป็นจำนวนทั้งสิ้น 10 วอร์แรนท์และถือไว้จนกระทั่งวอร์แรนท์หมดอายุ หากราคาหุ้น ABC มีการเปลี่ยนแปลง ไปในระดับต่างๆ จะส่งผลกระทบต่อกำไรหรือขาดทุนของผู้ลงทุนที่ซื้อวอร์แรนท์เมื่อเปรียบเทียบกับการซื้อหุ้นสามัญโดยตรง ดังที่แสดงไว้ในตารางที่ 1-3</p>
                    <p><span class="text-warning">ตารางที่ 1-3</span> ผลของอัตราทด (leverage) จากการลงทุนในวอร์แรนท์เมื่อเปรียบเทียบกับการลงทุนในหุ้นสามัญอ้างอิง ณ วันที่วอร์แรนท์หมดอายุ</p>
                    <table class="table text-center">
                        <thead class="table-warning">
                            <tr>
                                <th rowspan="2" class="align-middle">ราคาหุ้น (บาท)</th>
                                <th colspan="2">กำไร / ขาดทุนจากการลงทุนในหุ้นสามัญ</th>
                                <th rowspan="2" class="align-middle">กำไร / ขาดทุนจากการลงทุนในวอร์แรนท์ก่อนหักต้นทุน (บาท)</th>
                                <th colspan="2">กำไร / ขาดทุนโดยรวมจากการลงทุนในวอร์แรนท์หลังหักต้นทุน</th>
                            </tr>
                            <tr>
                                <th>(บาท)</th>
                                <th>(%)</th>
                                <th>(บาท)</th>
                                <th>(%)</tr>
                            </tr>
                        </thead>
                        <tbody>
                            <tr>
                                <td>75</td>
                                <td>-25</td>
                                <td>-25</td>
                                <td>0</td>
                                <td>-100</td>
                                <td>-100</td>
                            </tr>
                            <tr>
                                <td>90</td>
                                <td>-10</td>
                                <td>-10</td>
                                <td>0</td>
                                <td>-100</td>
                                <td>-100</td>
                            </tr>
                            <tr class="fw-bold">
                                <td>100</td>
                                <td>0</td>
                                <td>0</td>
                                <td>0</td>
                                <td>-100</td>
                                <td>-100</td>
                            </tr>
                            <tr>
                                <td>110</td>
                                <td>10</td>
                                <td>10</td>
                                <td>100</td>
                                <td>0</td>
                                <td>0</td>
                            </tr>
                            <tr>
                                <td>125</td>
                                <td>25</td>
                                <td>25</td>
                                <td>250</td>
                                <td>150</td>
                                <td>150</td>
                            </tr>
                        </tbody>
                    </table>
                    <p><span class="ps-5">หากผู้ลงทุนใช้เงินจำนวน 100 บาท ที่มีอยู่ไปซื้อหุ้น ABC ผู้ลงทุนจะสามารถซื้อหุ้น ABC ได้เพียง 1 หุ้น แต่หากนำเงินดังกล่าวมาซื้อวอร์แรนท์จะสามารถซื้อ ABC-W1 ได้ถึง 10 วอร์แรนท์ อย่างไรก็ตามหากในเวลาต่อมาราคาหุ้น ABC ลดลงต่ำกว่า 100 บาท ส่งผลให้ราคาตลาดหุ้น ABC ลดลงต่ำกว่าราคาใช้สิทธิ 100 บาท วอร์แรนท์ก็จะมีสถานะที่เสียประโยชน์หรือไม่มีมูลค่าที่แท้จริง (out-of-the-money)</span></p>
                    <p><span class="ps-5">ทำให้ผู้ลงทุนเลือกที่จะไม่ใช้สิทธิซื้อหุ้น ABC ที่ราคาใช้สิทธิ 100 บาท เนื่องจากสามารถซื้อหุ้น ABC ในตลาดหลักทรัพย์ฯ ได้ในราคาที่ต่ำกว่าราคาใช้สิทธิ ทำให้ผู้ลงทุนขาดทุนจากการลงทุนในวอร์แรนท์นี้เท่ากับจำนวนเงินที่ใช้ซื้อวอร์แรนท์ 100 บาทในครั้งแรกหรือ 100% ตัวอย่างเช่น หากราคาหุ้น ABC ลดลงเหลือ 90 บาท ผู้ลงทุนก็จะเลือกไม่ใช้สิทธิ ซึ่งทำให้ผู้ลงทุนขาดทุนจากการซื้อวอร์แรนท์เท่ากับเงินลงทุนทั้งหมด (ขาดทุน 100%) เมื่อเปรียบเทียบกับกรณีที่ผู้ลงทุนซื้อหุ้นจะขาดทุนจากการซื้อหุ้นเพียง 10 บาท (ราคาซื้อ 100 บาท ลบ ราคาขาย 90 บาท) หรือ 10% เท่านั้น</span></p>
                    <p><span class="ps-5">ในทางกลับกัน หากราคาหุ้นปรับตัวเพิ่มขึ้นมากกว่า 100 บาทจะทำให้ผู้ลงทุนได้กำไรจากการลงทุนในวอร์แรนท์มากกว่าการลงทุนในหุ้นสามัญโดยตรงเช่นกัน ตัวอย่างเช่น หากราคาหุ้น ABC ปรับเพิ่มขึ้นเป็น 125 บาท หากผู้ลงทุนซื้อหุ้น ABC โดยตรงก็จะได้กำไร 25 บาท แต่ถ้าหากผู้ลงทุนเลือกซื้อวอร์แรนท์ ABC-W1 ไว้จำนวน 10 วอร์แรนท์แล้วใช้สิทธิแปลงสภาพตามอัตราการใช้สิทธิ 1:1 ก็จะสามารถใช้สิทธิซื้อหุ้น ABC ได้จำนวน 10 หุ้น เมื่อได้หุ้น ABC มาแล้วก็นำหุ้นเหล่านั้นไปขายในตลาดหลักทรัพย์ฯ จะทำให้ผู้ลงทุนได้กำไรถึง 150 บาท (คำนวณได้จาก (กำไรจากการขายหุ้น 25 บาท × 10 หุ้น) หักด้วย (ตันทุน ค่าซื้อวอร์แรนท์จำนวน 10 วอร์แรนท์ × 10 บาท))</span></p>
                    <p><span class="ps-5">จากตัวอย่างข้างต้น จะเห็นได้ว่าผลที่เกิดขึ้นจาก Leverage ของการลงทุนในวอร์แรนท์ขึ้นอยู่กับราคาหุ้นสามัญอ้างอิงและความผันผวนของราคาหุ้นสามัญอ้างอิง ไม่ว่าจะเป็นการปรับตัวเพิ่มขึ้นหรือลดลงของราคาตลาดหุ้นสามัญเป็นปัจจัยสำคัญที่ส่งผลกระทบอย่างมีนัยสำคัญต่อกำไรหรือขาดทุนของผู้ลงทุน ได้มากกว่าการลงทุนในหุ้นสามัญอ้างอิงโดยตรง</span></p>
                    <p class="mb-0"><span class="text-warning ps-5">การถือครองวอร์แรนท์ไม่ได้รับเงินปันผล</span></p>
                    <p><span class="ps-5">การลงทุนในวอร์แรนท์มีข้อแตกต่างจากการลงทุนในหุ้นสามัญ เนื่องจากการลงทุนในหุ้นสามัญผู้ลงทุนอาจได้รับเงินปันผลจากกิจการในช่วงระยะเวลาที่ถือครองหุ้นสามัญนั้นอยู่ แต่สำหรับการลงทุนในวอร์แรนท์นั้นจะไม่ได้รับเงินปันผลจากการถือครองวอร์แรนท์นั้น นอกจากนี้ ผู้ลงทุนยังไม่มีสิทธิหรือส่วนร่วมใดๆ กับกิจการ เช่น สิทธิในการออกเสียงในที่ประชุมผู้ถือหุ้น เว้นแต่ผู้ลงทุนได้ใช้สิทธิแปลงสภาพเป็นหุ้นสามัญอ้างอิงก่อน</span></p>
                    <p class="mb-0"><span class="text-warning ps-5">จำนวนของวอร์แรนท์ที่ออกจำหน่าย</span></p>
                    <p><span class="ps-5">จำนวนวอร์แรนท์ที่ออกจำหน่ายมากขึ้นจะส่งผลให้ราคาตลาดของวอร์แรนท์ปรับตัวลดลง เนื่องจากเมื่อมีการใช้สิทธิซื้อหุ้นสามัญมากขึ้นจะทำให้จำนวนหุ้นสามัญเข้ามาซื้อขายในตลาดหลักทรัพย์เพิ่มขึ้นด้วย เมื่อจำนวนหุ้นสามัญเพิ่มขึ้นในขณะที่กำไรของบริษัทเท่าเดิมจะส่งผลให้กำไรสุทธิต่อหุ้น (EPS) ของบริษัทผู้ออกวอร์แรนท์ลดลง หรือที่เรียกว่า dilution effect เมื่อเกิด dilution effect ราคาตลาดของหุ้นสามัญอ้างอิงจะลดลง ในขณะที่ราคาใช้สิทธิซื้อหุ้นสามัญอ้างอิงของวอร์แรนท์คงที่จึงทำให้ส่วนต่างระหว่างราคาหุ้นสามัญอ้างอิงกับราคาใช้สิทธิมีค่าลดลง (เป็น in-the-money ลดลง หรือเป็น out-of-the-money มากขึ้น) จึงทำให้ราคาตลาดของวอร์แรนท์มีค่าลดลงด้วยเช่นกัน ดังนั้น ราคาวอร์แรนท์จึงมีความสัมพันธ์แปรผกผันกับ จำนวนวอร์แรนท์ที่ออกจำหน่าย</span></p>
                    <p><span class="ps-5">นอกจากนี้ถึงแม้วอร์แรนท์จะอยู่ในสถานะ in-the-money และวอร์แรนท์นั้นมีมูลค่าที่แท้จริง (intrinsic value) ที่เป็นบวก ผู้ถือวอร์แรนท์อาจเลือกที่จะยังไม่ใช้สิทธิซื้อหุ้นสามัญ โดยหากยังไม่ครบกำหนดอายุวอร์แรนท์ และผู้ลงทุนประเมินว่าราคาหุ้นสามัญที่วอร์แรนท์อ้างอิงจะปรับตัวเพิ่มขึ้นในอนาคต ซึ่งมูลค่าของวอร์แรนท์จะปรับตัวขึ้นด้วย และเนื่องจากหากผู้ถือวอร์แรนท์ใช้สิทธิซื้อหุ้นสามัญจะต้องใส่เงินเพิ่มเท่ากับราคาใช้สิทธิซึ่งกำหนดไว้คงที่ ดังนั้น การที่ผู้ถือวอร์แรนท์ยังไม่ใช้สิทธิซื้อหุ้นสามัญจึงหมายถึงโอกาสที่จะได้รับอัตราผลตอบต่อเงินลงทุนเริ่มแรกที่สูงกว่านั่นเอง</span></p>
                </div>
                <div id="section1-3">
                    <h3 class="text-warning">1.1.3 ความเสี่ยงของการลงทุนในตราสารทุน</h3>
                    <p><span class="ps-5">ความเสี่ยงของการลงทุนในตราสารทุน หรือความไม่แน่นอนของผลตอบแทนจะอยู่ในระดับสูงหรือต่ำนั้น ย่อมขึ้นอยู่กับผลประกอบการของบริษัท ภาวะอุตสาหกรรมที่เกี่ยวข้อง และภาวะเศรษฐกิจ รวมทั้งภาวะการซื้อขายในตลาดหลักทรัพย์ หากภาวะเศรษฐกิจขยายตัวดี และบริษัทมีผลประกอบการที่ดี ผู้ลงทุนย่อมมีโอกาสที่จะได้รับผลตอบแทนที่สูงขึ้น ในทางตรงข้าม หากภาวะเศรษฐกิจซบเซาและบริษัทมีผลกำไรลดลง ผลตอบแทนที่ผู้ลงทุนจะได้รับก็มีแนวโน้มที่จะลดลงเช่นกัน</span></p>
                    <h4 class="text-warning">ความเสี่ยงที่ส่งผลให้เกิดความไม่แน่นอนต่อผลการดำเนินงานของกิจการ</h4>
                    <p><span class="ps-5">สาเหตุที่ทำให้เกิดความไม่แน่นอนต่อผลการดำเนินงานของกิจการ ซึ่งส่งผลกระทบกับกระแสเงินสดรับสุทธิของกิจการ ได้แก่ ความเสี่ยงทางธุรกิจ (business risk) และความเสี่ยงทางการเงิน (financial risk) ของบริษัทผู้ออกตราสารทุน</span></p>
                    <h5 class="text-warning fst-italic ps-5">ความเสี่ยงทางธุรกิจ (business risk) <a href="#to3" id="from3">\(\scriptsize ^3\)</a></h5>
                    <p><span class="ps-5">เป็นความเสี่ยงที่มีสาเหตุมาจากลักษณะทางธุรกิจของกิจการที่อาจขึ้นลงตามความผันผวนของเศรษฐกิจ หรือเป็นธุรกิจที่มีความต้องการ (demand) ตามฤดูกาล หรือตามแฟชั่น ปัจจัยที่มากระทบต่อการดำเนินธุรกิจของกิจการอาจเป็นปัจจัยมหภาค (macro factors) เช่น การเพิ่มขึ้นของราคาน้ำมัน ภาวะเงินเฟ้อ และค่าแรงงาน ส่งผลให้ต้นทุนผลิตสูงขึ้น ปัจจัยอื่นที่ส่งผลต่อการดำเนินงานของธุรกิจ ได้แก่ การเปลี่ยนแปลงทางสังคม เทคโนโลยี และการเมือง รวมทั้งกฎระเบียบต่างๆ อย่างไรก็ตาม ธุรกิจจะได้รับผลกระทบรุนแรงหรือไม่อย่างไร ขึ้นกับปัจจัยจุลภาค (micro factors) ภายในกิจการด้วย อันเป็นกลยุทธ์ภายในบริษัท เช่น บางกิจการต้องใช้ต้นทุนคงที่เป็นสัดส่วนสูงในการดำเนินงาน ดังนั้น เมื่อกิจการเกิดความผันผวนในยอดขาย จะส่งผลให้กำไรจากการดำเนินงานของกิจการย่อมมีความผันผวนมากกว่าธุรกิจที่ใช้ต้นทุนคงที่ในการดำเนินงานเป็นสัดส่วนต่ำ หรือบางกิจการมีกลยุทธ์การกระจายผลิตภัณฑ์มิได้กระจุกตัวในผลิตภัณฑ์ใดผลิตภัณฑ์หนึ่ง ทำให้ยอดขายรวมไม่ผันผวนนักเมื่อความต้องการในผลิตภัณฑ์หนึ่งตกต่ำ
                    <h5 class="text-warning fst-italic ps-5">ความเสี่ยงทางการเงิน (financial risk)</h5>
                    <p><span class="ps-5">เป็นความเสี่ยงที่เกิดขึ้นจากการที่กิจการสร้างภาระผูกพันทางการเงินไว้ เช่น การก่อหนี้ ถ้ากิจการใด มีการก่อหนี้จำนวนมาก กิจการนั้นก็จะมีภาระการจ่ายดอกเบี้ย ซึ่งเป็นค่าใช้จ่ายคงที่จำนวนมาก หากกิจการไม่สามารถทำกำไรได้ตามเป้าที่วางไว้ กำไรของกิจการก็จะไม่เพียงพอที่จะจ่ายดอกเบี้ยได้ เมื่อกิจการไม่สามารถจ่ายดอกเบี้ยตามภาระผูกพันได้ ก็ทำให้บริษัทมีความเสี่ยงที่อาจจะถูกฟ้องร้องดำเนินคดี อันอาจเป็นเงื่อนไขของการล้มละลายและการเลิกดำเนินกิจการของบริษัทนั้นๆ ซึ่งส่งผลกระทบโดยตรงต่อผู้ถือหุ้น</span></p>

                    <h4 class="text-warning">ความเสี่ยงที่ส่งผลต่ออัตราผลตอบแทนจากการลงทุนในตราสารทุน</h4>
                    <p><span class="ps-5">เป็นความเสี่ยงที่เกิดจากการเปลี่ยนแปลงของราคาตลาดของหลักทรัพย์ซึ่งเป็นผลมาจากปัจจัยต่างๆ ได้แก่ ความเสี่ยงจากการเปลี่ยนแปลงของอัตราดอกเบี้ย ความเสี่ยงจากการขาดสภาพคล่องของหลักทรัพย์และความเสี่ยงจากอัตราเงินเฟ้อ</span></p>
                    <h5 class="text-warning fst-italic ps-5">ความเสี่ยงจากการเปลี่ยนแปลงของอัตราดอกเบี้ย (interest rate risk)</h5>
                    <p><span class="ps-5">การที่ระดับอัตราดอกเบี้ยในตลาดการเงินเปลี่ยนแปลงผันผวนขึ้นลง ก็จะกระทบต่อระดับอัตราผลตอบแทนที่ผู้ลงทุนต้องการในยามที่อัตราดอกเบี้ยเปลี่ยนแปลงไปในทิศทางที่สูงขึ้น เท่ากับว่าต้นทุนค่าเสียโอกาสในเงินลงทุนมีระดับสูงขึ้น ผู้ลงทุนจะต้องการอัตราผลตอบแทนสูงขึ้น จึงต้องการจ่ายเงินซื้อหุ้นรวมทั้งหลักทรัพย์อื่นๆ ในราคาต่ำลง ดังนั้น การเพิ่มขึ้นของระดับอัตราดอกเบี้ยโดยทั่วไป จะส่งผลให้ราคาหลักทรัพย์ต่างๆ ลดลง เรียกความเสี่ยงนี้ว่า ความเสี่ยงจากการเปลี่ยนแปลงของอัตราดอกเบี้ยในตลาดการเงิน</span></p>
                    <h5 class="text-warning fst-italic ps-5">ความเสี่ยงจากการขาดสภาพคล่องของหลักทรัพย์ (liquidity risk)</h5>
                    <p><span class="ps-5">หลักทรัพย์ที่มีสภาพคล่องคือหลักทรัพย์ที่สามารถซื้อขายได้โดยง่าย มีผู้ลงทุนในตลาดจำนวนมากที่ลงทุนในหลักทรัพย์นั้น การลงทุนในหลักทรัพย์ของบางบริษัทจึงมีความเสี่ยงจากการขาดสภาพคล่อง เนื่องจากไม่อาจเปลี่ยนหลักทรัพย์ที่ลงทุนเป็นเงินสดได้ในเวลาที่รวดเร็วโดยไม่ขาดทุน เนื่องจากหลักทรัพย์นั้นหมุนเวียนเปลี่ยนมือในตลาดรองในระดับต่ำ ทำให้มีผลต่อระดับราคาของหลักทรัพย์นั้น</span></p>
                    <h5 class="text-warning fst-italic ps-5">ความเสี่ยงจากอัตราเงินเฟ้อ (inflation risk)</h5>
                    <p><span class="ps-5">เงินเฟ้อเป็นภาวการณ์ที่ระดับราคาสินค้าและบริการโดยทั่วไปเพิ่มขึ้นอย่างต่อเนื่อง หากระดับเงินเฟ้อสูงจะส่งผลให้เงินจำนวนหนึ่งที่มีอยู่ในมือจะสามารถนำไปซื้อสินค้าได้น้อยลง หรือเงินเสื่อมค่าลง ดังนั้น หากกล่าวว่า อัตราผลตอบแทนที่ได้รับในรูปตัวเงินเท่ากับ 6% ในขณะที่อัตราเงินเฟ้อเท่ากับ 2% แสดงว่าอัตราผลตอบแทนที่แท้จริงสุทธิจากอัตราเงินเฟ้อ ประมาณ 4% เท่านั้น</span></p>
                </div>

            </div>
            <div id="section2">
                <h2 class="text-warning">1.2 ประเภทของตลาด ลักษณะและรูปแบบของการซื้อขาย</h2>
                <div id="section2-1">
                    <h3 class="text-warning">1.2.1 โครงสร้างและองค์ประกอบของตลาดทุน</h3>
                    <p><span class="ps-5">การซื้อขายนอกตลาดหลักทรัพย์ที่เป็นทางการ (over-the-counter/off-exchange trading) หรือที่เรียกว่า ตลาด OTC หมายถึง ตลาดที่ผู้ค้าหลักทรัพย์ (dealer) ได้แก่ ผู้ซื้อและผู้ขายติดต่อซื้อขายกันโดยตรง ผ่านช่องทางการสื่อสารต่างๆ เช่น โทรศัพท์ ระบบสื่อสาร หรือระบบซื้อขายอิเล็กทรอนิกส์อื่นๆ โดยราคาและมูลค่าการซื้อขายไม่จำเป็นต้องมีการเปิดเผยให้กับสาธารณะ สำหรับตลาด OTC ที่รู้จักกันทั่วโลก ได้แก่ ตลาดหลักทรัพย์แนสแด็ก (NASDAQ Stock Market) <a href="#to4" id="from4">\(\scriptsize ^4\)</a> ซึ่งได้ชื่อว่าเป็นตลาดหุ้นอิเล็กทรอนิกส์แห่งแรกของโลก โดยหลักทรัพย์ที่ซื้อขายในตลาด NASDAQ นั้น เป็นหลักทรัพย์ของบริษัทด้านเทคโนโลยีเป็นส่วนใหญ่ ทั้งนี้ ตลาด OTC โดยทั่วไปจะไม่มีข้อกำหนดเรื่องคุณสมบัติของหุ้นที่จะเข้ามาซื้อขายในตลาด ดังนั้น ไม่ว่าหลักทรัพย์ใด สามารถซื้อขายในตลาด OTC ได้ ตราบเท่าที่ผู้ค้าหลักทรัพย์เต็มใจที่จะสร้างตลาดสำหรับหลักทรัพย์นั้น (ซื้อและขาย) ด้วยเหตุนี้ หุ้นที่ซื้อขายในตลาด OTC จึงมีความหลากหลาย คือ มีตั้งแต่หุ้นขนาดเล็ก จนถึงบริษัทขนาดใหญ่ หุ้นของบริษัทที่ขาดทุน จนถึงบริษัทที่มีกำไรมาก รวมถึงหุ้นจดทะเบียนในตลาดหลักทรัพย์ที่เป็นทางการ (listed securities) และหลักทรัพย์ประเภทอื่นๆ เช่น พันธบัตรรัฐบาล</span></p>
                    <p><span class="ps-5">การซื้อขายในตลาด OTC สำหรับหลักทรัพย์ที่จดทะเบียนในตลาดหลักทรัพย์ที่เป็นทางการผ่านการตกลงซื้อขายกันโดยตรงในลักษณะการซื้อขายยกล็อต (block trade) โดยโบรกเกอร์ผู้ค้ากับลูกค้าสถาบัน เรียกว่า การซื้อขายใน third market ขณะที่ fourth market เป็นการซื้อขายหลักทรัพย์ที่จดทะเบียนในตลาดหลักทรัพย์ที่เป็นทางการโดยตรงระหว่างผู้ลงทุนสถาบัน ไม่มีนายหน้าหรือตัวกลางในการซื้อขาย ทั้งนี้ การซื้อขายยกล็อตใน third market หรือ fourth market โดยไม่มีการผ่านคำสั่งซื้อขายในตลาดหลักทรัพย์ที่เป็นทางการนั้น เป็นการหลีกเลี่ยงผลกระทบต่อราคาหลักทรัพย์ที่จดทะเบียนในตลาดหลักทรัพย์ที่เป็นทางการ จากรายการซื้อขายในลักษณะยกล็อตดังกล่าว</span></p>                    
                    <h4 class="text-warning">ตลาดหลักทรัพย์ที่มีการจัดตั้งอย่างเป็นทางการ (exchanges/organised market)</h4>                    
                    <p><span class="ps-5">ตลาดหลักทรัพย์ที่มีการจัดตั้งอย่างเป็นทางการ (exchanges/organised market) เป็นการรวมตัวของบริษัทหลักทรัพย์ และผู้ค้าหลักทรัพย์โดยมีวัตถุประสงค์เพื่อเป็นตลาดรองในการซื้อขายตราสารทางการเงินต่างๆ โดยตราสารที่สามารถนำมาซื้อขายในตลาดหลักทรัพย์ได้นั้น จะต้องผ่านเกณฑ์การพิจารณารับหลักทรัพย์เพื่อเป็นหลักทรัพย์จดทะเบียนในตลาดหลักทรัพย์ (listed securities) ขณะที่คำสั่งซื้อขายจากผู้ประสงค์ซื้อและผู้ประสงค์ขายจะต้องส่งผ่านบริษัทสมาชิก (member companies) ที่เป็นบริษัทนายหน้าซื้อขายหลักทรัพย์ หรือโบรกเกอร์ (broker) เพื่อส่งคำสั่งซื้อขายมาที่ตลาดหลักทรัพย์อีกต่อหนึ่ง ทั้งนี้นอกจากตลาดหลักทรัพย์จะทำหน้าที่เป็นตลาดรองในการซื้อขายเปลี่ยนมือตราสารทางการเงินระหว่างผู้ประสงค์ซื้อและผู้ประสงค์ขายแล้ว ตลาดหลักทรัพย์ยังมีหน้าที่ในการกำกับดูแลบริษัทสมาชิก (บริษัทนายหน้าซื้อขายหลักทรัพย์ หรือโบรกเกอร์) บริษัทจดทะเบียน (listed company) และธุรกรรมการซื้อขายหลักทรัพย์ รวมทั้งการออกกฎระเบียบข้อบังคับ รวมถึงจะมีสำนักหักบัญชีเป็นตัวกลางในการชำระราคาและส่งมอบหลักทรัพย์ (settlement) ช่วยลดความเสี่ยงในการชำระราคาและส่งมอบหลักทรัพย์ สำหรับการซื้อขายในตลาดหลักทรัพย์ที่มีการจัดตั้งอย่างเป็นทางการ จะมี 2 แบบคือ</span></p>                    <div class="ps-3">
                        <ol class="ps-5">
                            <li>การซื้อขายหลักทรัพย์ด้วยวิธีเคาะกระดานในห้องค้าหลักทรัพย์ (floor based/floor trading) เป็นการซื้อขายหลักทรัพย์โดยผู้ลงทุนต้องส่งคำสั่งซื้อขายหลักทรัพย์ให้นายหน้าซื้อขายหลักทรัพย์ในห้องค้าหลักทรัพย์ โดยใช้สัญญาณมือหรือภาษาพิเศษในการส่งคำสั่ง ซึ่งปัจจุบันด้วยความก้าวหน้าทางด้าน เทคโนโลยีการสื่อสาร ส่งผลให้ตลาดหลักทรัพย์เปลี่ยนรูปแบบเป็นการซื้อขายหลักทรัพย์ด้วยระบบ อิเล็กทรอนิกส์แทน</li>
                            <li>การซื้อขายหลักทรัพย์ด้วยระบบคอมพิวเตอร์ (screen based) หรือระบบอิเล็กทรอนิกส์ (electronic platform) เป็นการซื้อขายที่ใช้ความก้าวหน้าของเทคโนโลยีสารสนเทศที่ทำให้ผู้ซื้อและผู้ขายหลักทรัพย์ส่งคำสั่งซื้อขายผ่านระบบคอมพิวเตอร์ ซึ่งเชื่อมต่อกับระบบซื้อขายอิเล็กทรอนิกส์ (electronic trading) ซึ่งช่วยลดต้นทุนในการทำธุรกรรม ขณะเดียวกันก็ช่วยส่งเสริมให้เกิดสภาพคล่องในการซื้อขายทำให้ผู้ลงทุนเข้าถึงช่องทางการซื้อขายหลักทรัพย์มากขึ้น และช่วยสร้างความโปร่งใสในการซื้อขายหลักทรัพย์</li>
                        </ol>
                    </div>
                </div>
                <div id="section2-2">
                    <h3 class="text-warning">1.2.2 ลักษณะและรูปแบบการซื้อขาย</h3>
                    <h4 class="text-warning">ลักษณะการซื้อขาย</h4>
                    <h5 class="text-warning fst-italic ps-5">ตลาดที่ซื้อขายหลักทรัพย์โดยการเจรจาต่อรอง (negotiated market)</h5>
                    <p><span class="ps-5">หมายถึง ตลาดรองที่ราคาหลักทรัพย์ขึ้นอยู่กับการเจรจาต่อรองระหว่างผู้ซื้อและผู้ขายหลักทรัพย์ซึ่งในตลาดประเภทนี้จะไม่มีผู้ดูแลสภาพคล่อง (market maker) หรือการจับคู่คำสั่งซื้อขาย (order matching) แต่ผู้ซื้อและผู้ขายจะเจรจาต่อรองราคากันเอง ซึ่งเมื่อต่อรองราคากันเสร็จสิ้นจะทำการซื้อขายกันโดยตรง หรือส่งคำสั่งให้บริษัทนายหน้าซื้อขายหลักทรัพย์ (broker) ดำเนินการต่อไป</span></p>
                    <h5 class="text-warning fst-italic ps-5">ตลาดที่ซื้อขายหลักทรัพย์โดยการประมูลราคา (auction market)</h5>
                    <p><span class="ps-5">หมายถึง ตลาดรองที่ผู้ซื้อและผู้ขายต่างเสนอราคาที่ต้องการซื้อและต้องการขายในเวลาเดียวกัน ราคาที่ซื้อขายจะเป็นราคาสูงสุดที่ผู้ซื้อตั้งใจซื้อหลักทรัพย์นั้นๆ และเป็นราคาต่ำสุดที่ผู้ขายตั้งใจจะขาย ซึ่งเป็นส่วนหนึ่งของกลไกการจับคู่การซื้อขายหลักทรัพย์ (order matching)</span></p>
                    <p><span class="ps-5">นอกจากนี้ยังมีรูปแบบการซื้อขายที่หลากหลายจากความก้าวหน้าของเทคโนโลยี เช่น dark pools of liquidity หรือเป็นที่รู้จักในชื่อของ dark pools หรือ black pools ซึ่งเป็นการซื้อขายหลักทรัพย์ที่ไม่มีการเปิดเผยเป็นการทั่วไป การซื้อขายจะกระทำผ่านระบบเครือข่ายหรือเป็นการซื้อขายระหว่างผู้มีส่วนเกี่ยวข้องโดยตรง โดยผู้ลงทุนสถาบันจะใช้ dark pools ในการซื้อขายขนาดใหญ่เพื่อไม่ให้เกิดผลกระทบต่อตลาด เป็นต้น</span></p>
                    <h5 class="text-warning fst-italic ps-5">ตลาดที่มีการซื้อขายผ่านนายหน้า (brokered market)</h5>
                    <p><span class="ps-5">เป็นการซื้อขายที่ผู้ซื้อหรือผู้ขาย แจ้งความประสงค์ในการซื้อหรือขายผ่านตัวกลางหรือนายหน้า (broker) ที่จะทำการค้นหาราคา และผู้ซื้อหรือผู้ขายที่มีความต้องการตรงกัน และทำรายการซื้อขายให้ซึ่งส่วนใหญ่แล้ว brokered market จะใช้ในกรณีของหลักทรัพย์หรือสินทรัพย์ที่ไม่มีตลาดรองอย่างเป็นทางการ เป็นสินทรัพย์ที่เฉพาะเจาะจง หรือมีสภาพคล่องต่ำ เช่น อสังหาริมทรัพย์ รวมถึงการซื้อขายล็อตใหญ่ของตราสารหนี้ หรือหุ้นที่มีสภาพคล่องต่ำ</span></p>
                    <h4 class="text-warning">รูปแบบการซื้อขาย</h4>
                    <h5 class="text-warning fst-italic ps-5">Quoted Driven Market (dealer market)</h5>
                    <p><span class="ps-5">เป็นกลไกการซื้อขายหลักทรัพย์ที่ผู้ลงทุนระบุราคาเสนอซื้อเสนอขายและจำนวนหุ้นผ่านเข้ามายังผู้ดูแลสภาพคล่อง (market maker) หรือผู้ค้าหลักทรัพย์หรือดีลเลอร์ หลังจากนั้นผู้ดูแลสภาพคล่อง หรือดีลเลอร์ จะแจ้งความประสงค์ซื้อ (bid) ความประสงค์ขาย (offer) และปริมาณการซื้อขาย (bargain size) ให้เจ้าหน้าที่รับอนุญาตในระบบซื้อขายหลักทรัพย์ (trader) เพื่อเสนอราคา (quotations) จับคู่ในระบบโดยราคาที่เสนอนั้น จะแสดงเป็นราคาเดียวที่สะท้อนความต้องการหุ้นของผู้ลงทุนในมือของ market maker หรือ dealer ทั้งหมด และไม่แสดงทุกราคาที่มีการเสนอซื้อเสนอขายโดยผู้ลงทุนเหมือนกับกรณี order driven ทั้งนี้จุดเด่นของ quoted driven market คือการเพิ่มสภาพคล่อง เนื่องจาก market maker หรือ dealer จะต้องประกันได้ว่าคำสั่งซื้อขาย (order) ที่ส่งเข้ามาจับคู่นั้นเป็นคำสั่งซื้อขายที่ market maker หรือ dealer สามารถทำรายการได้ทั้งหมด รวมถึงในกรณีของหลักทรัพย์ที่มีสภาพคล่องน้อย market maker ที่ได้รับอนุญาตให้ทำหน้าที่ดูแลหลักทรัพย์ของบริษัทใดบริษัทหนึ่ง จะสามารถเข้ามาส่งคำสั่งซื้อขายหลักทรัพย์นั้น สำหรับพอร์ตของตนเอง เพื่อเพิ่มสภาพคล่องของหุ้น ตัวอย่างของ quoted driven market ได้แก่ NASDAQ, London SEAQ ซึ่งเป็นตลาดซื้อขายหุ้นขนาดกลาง (mid-cap) ในลอนดอน รวมถึงตลาดตราสารหนี้ และตลาดค้าสกุลเงินตราต่างประเทศส่วนใหญ่</span></p>
                    <h5 class="text-warning fst-italic ps-5">Order Driven Market</h5>
                    <p><span class="ps-5">เป็นการซื้อขายหลักทรัพย์ที่ผู้ลงทุนทั้งด้านซื้อและขาย จะระบุราคาเสนอซื้อ เสนอขาย และจำนวนหุ้นที่ต้องการซื้อขาย เข้ามาในตลาดหลักทรัพย์ เพื่อรอการจับคู่ (order matching) โดยคำสั่งซื้อขายจะมาจาก trader ที่ส่งคำสั่งเข้ามาในตลาดหลักทรัพย์โดยตรง หรือจะเป็นการส่งคำสั่งซื้อขายของผู้ลงทุนผ่านนายหน้าซื้อขายหลักทรัพย์ เข้ามาในตลาดหลักทรัพย์ก็ได้ ซึ่งข้อมูลคำสั่งเสนอซื้อขายแต่ละรายการ จะถูกแสดงทั้งหมด จึงนับเป็นจุดเด่นของวิธีการนี้คือมีความโปร่งใส (transparency) แต่การเสนอราคาเข้ามาด้วยวิธีการนี้จะไม่มีการรับประกันว่า order ที่ส่งเข้ามานั้นจะสามารถจับคู่ได้ ตัวอย่างของ order driven market ได้แก่ New York Stock Exchange (NYSE) ตลาดหลักทรัพย์แห่งประเทศไทย (Stock Exchange of Thailand หรือ SET) และ ตลาด mai (Market for Alternative Investment)</span></p>                    
                </div>
                <div id="section2-3">
                    <h3 class="text-warning">1.2.3 ผู้เกี่ยวข้องในตลาดรองของตราสารทุน (market participants)</h3>
                    <p><span class="ps-5">ผู้มีส่วนเกี่ยวข้องในการซื้อขายในตลาดรอง (market participants) มีหลายกลุ่ม แต่ละกลุ่มมีบทบาทและหน้าที่ที่ต่างกันไป แต่มีวัตถุประสงค์ร่วมที่เหมือนกันคือช่วยสนับสนุนให้มีสภาพคล่องในตลาด และให้เกิดการซื้อขายที่มีประสิทธิภาพ</span></p>
                    <p><span class="ps-5">สำหรับผู้มีส่วนเกี่ยวข้องในตลาดทุนประกอบไปด้วยผู้ทำธุรกรรมหรือประกอบธุรกิจ เช่น บริษัทหลักทรัพย์ และบริษัทจดทะเบียน เป็นต้น ผู้สนับสนุนหรือจัดให้มีโครงสร้างพื้นฐานเพื่อรองรับการดำเนินธุรกรรมในตลาดตราสารทุน เช่น ตลาดหลักทรัพย์แห่งประเทศไทย (ตลท.) และบริษัท ศูนย์รับฝากหลักทรัพย์ (ประเทศไทย) จำกัด เป็นต้น และผู้ที่มีบทบาทในการกำกับดูแล เช่น สำนักงานคณะกรรมการกำกับหลักทรัพย์และตลาดหลักทรัพย์ (สำนักงานคณะกรรมการ ก.ล.ต.) ซึ่งเนื้อหาในบทนี้จะบรรยายถึงบทบาทและหน้าที่ของผู้มีส่วนเกี่ยวข้องทุกฝ่ายตามที่กล่าวมาแล้วในลำดับต่อไป</span></p>
                    
                    <h4 class="text-warning">บริษัทนายหน้าซื้อขายหลักทรัพย์ หรือโบรกเกอร์ (broker)</h4>
                    <p><span class="ps-5">บริษัทที่ประกอบธุรกิจการเป็นนายหน้าหรือตัวแทนเพื่อการซื้อขาย หรือแลกเปลี่ยนหลักทรัพย์ให้แก่บุคคลอื่น โดยได้รับค่านายหน้า ค่าธรรมเนียม หรือค่าตอบแทนอื่นเป็นการตอบแทน หรือที่เรียกว่า "บริษัทหลักทรัพย์" สำหรับในประเทศไทยนั้นการประกอบธุรกิจดังกล่าวจะต้องได้รับใบอนุญาตจากรัฐมนตรีว่าการกระทรวงการคลังตามข้อเสนอแนะของคณะกรรมการ ก.ล.ต. และเมื่อบริษัทหลักทรัพย์ต้องการเป็นตัวแทนในการซื้อขายหลักทรัพย์ในตลาดหลักทรัพย์แห่งประเทศไทย ก็ต้องเป็นสมาชิกของตลาดหลักทรัพย์ฯ ตามเงื่อนไขและกฎเกณฑ์ที่ตลาดหลักทรัพย์ฯ กำหนด</span></p>
                    <p><span class="ps-5">โดยส่วนใหญ่การประกอบธุรกิจหลักทรัพย์ในประเทศไทยนั้น บริษัทหลักทรัพย์จะทำธุรกิจครอบคลุมในทุกด้านตั้งแต่การเป็นที่ปรึกษาทางการเงินเพื่อนำธุรกิจเข้าจดทะเบียน การออกและเสนอขายหลักทรัพย์ในตลาดแรก การเป็นนายหน้าซื้อขายหลักทรัพย์ในตลาดรอง (broker) การจัดทำบทวิเคราะห์ และการให้คำแนะนำการลงทุน เป็นต้น</span></p>
                    <p><span class="ps-5">สำหรับนายหน้าซื้อขายหลักทรัพย์ในตลาดทุนต่างประเทศนั้น สามารถแบ่งกลุ่มบริษัทหลักทรัพย์ได้ 2 กลุ่มใหญ่คือ</span></p>
                    <div class="ps-3">
                        <ol class="ps-5">
                            <li><span class="text-warning">Full-service Broker</span> คือ บริษัทหลักทรัพย์ที่ให้บริการในการซื้อขายหลักทรัพย์ ให้บริการเป็นที่ปรึกษาการลงทุน ผลิตบทวิเคราะห์ และให้คำแนะนำเกี่ยวกับคุณค่าของหลักทรัพย์หรือความเหมาะสมในการลงทุนเกี่ยวกับหลักทรัพย์นั้น แนะนำกลยุทธ์การลงทุนแก่ลูกค้า รวมทั้งให้บริการดูแลพอร์ตการลงทุนของลูกค้า ตัวอย่างของบริษัทหลักทรัพย์เหล่านี้ เช่น Merrill Lynch, Paine Webber, Salomon Smith Barney เป็นต้น</li>
                            <li><span class="text-warning">Discount Broker</span> คือ บริษัทหลักทรัพย์ที่ให้บริการในการซื้อขายหลักทรัพย์ ให้บริการแนะนำการลงทุนหรือผลิตบทวิเคราะห์บ้าง แต่ไม่มากเท่า full-service broker ส่วนมากจะเป็นธุรกรรมการซื้อขายผ่านระบบ internet และมีค่าธรรมเนียมการซื้อขายถูกกว่า full-service broker ซึ่งในกลุ่ม discount และมีค่าธรรมเนียมการซื้อขายถูกกว่า broker นี้ อาจแบ่งย่อยเป็น deep discount broker ซึ่งไม่มีการให้บริการบทวิเคราะห์หรือการเป็นที่ปรึกษาการลงทุนเลย การคิดค่าธรรมเนียมในการซื้อขายขึ้นอยู่กับประเภทของคำสั่งซื้อขาย เช่น ถ้าส่งคำสั่งซื้อขายที่ราคาตลาด จะไม่คิดค่าธรรมเนียม หรือคิดถูกมาก แต่จะคิดค่าธรรมเนียมสำหรับคำสั่งซื้อขายที่ระบุราคา และสุดท้ายคือ online Brokers ซึ่งให้บริการส่งคำสั่งซื้อขายผ่าน internet อย่างเดียว และอาจไม่มีการให้บริการซื้อขายแบบใช้เงินกู้ยืม broker มาลงทุน (margin) เป็นต้น</li>
                        </ol>
                    </div>
                    <h4 class="text-warning">ผู้ลงทุน (investor)</h4>
                    <p><span class="ps-5">ในมิติของการอธิบายถึงผู้ลงทุนนั้น สามารถจำแนกได้หลายแบบ เช่น ผู้ลงทุนบุคคลกับผู้ลงทุนสถาบัน ผู้ลงทุนรายย่อยกับผู้ลงทุนรายใหญ่ ผู้ลงทุนระยะสั้นกับผู้ลงทุนระยะยาว ผู้ลงทุนภายในประเทศและต่างประเทศ ขึ้นอยู่กับว่าจะใช้เกณฑ์ใดในการจำแนก ทั้งนี้ โดยทั่วไปผู้ลงทุนจะหมายถึงผู้จัดสรรทุนของตนไปลงทุนในสินทรัพย์ต่างๆ เพื่อหวังผลตอบแทนทางการเงิน (financial return)</span></p>
                    <h4 class="text-warning">ผู้ค้าหลักทรัพย์ หรือดีลเลอร์ (Dealer)</h4>
                    <p><span class="ps-5">หมายถึง สถาบันการเงินที่ซื้อหลักทรัพย์เข้าพอร์ตของตัวเองและขายออกไป โดยได้รับผลตอบแทนเป็นส่วนต่าง (spread) ของราคาซื้อมาและขายออก ทั้งนี้ ดีลเลอร์จะมีเจ้าหน้าที่รับอนุญาตในระบบซื้อขายหลักทรัพย์ (trader หรือ proprietary trader) ซึ่งหมายถึงตัวบุคคลที่ทำหน้าที่ในการซื้อขายหลักทรัพย์ในบริษัทที่เป็นดีลเลอร์อีกทีหนึ่ง ทำการเสนอ (quote) ราคาซื้อขายให้กลุ่มการลงทุนของบริษัท หรือแก่ลูกค้าที่เป็นดีลเลอร์ด้วยกัน</span></p>
                    <h4 class="text-warning">ผู้รับฝากทรัพย์สิน (custodian)</h4>
                    <p><span class="ps-5">หมายถึง สถาบันการเงิน เช่น ธนาคารที่ทำหน้าที่ดูแลและเก็บรักษาใบหุ้นและสินทรัพย์อื่นๆ ให้แก่กองทุนส่วนบุคคล กองทุนสำรองเลี้ยงชีพ บุคคลธรรมดา หรือบริษัทที่เป็นลูกค้า ซึ่งส่วนใหญ่เป็นผู้ลงทุนสถาบันหรือผู้ลงทุนต่างประเทศ โดยผู้รับฝากทรัพย์สินจะให้บริการด้านอื่นๆ แก่ลูกค้าด้วย เช่น การจัดการบัญชี การชำระราคาและส่งมอบหลักทรัพย์ การรับจ่ายสิทธิประโยชน์ในรูปเงินปันผลหรือดอกเบี้ยแทนลูกค้า การจัดการด้านภาษีหรือสกุลเงินตราต่างประเทศ นอกจากนี้ ผู้รับฝากทรัพย์สินยังทำหน้าที่ในเรื่องสิทธิอื่นๆ แทนลูกค้า (ผ่านการรับมอบอำนาจ) เช่น การประชุมผู้ถือหุ้น หรือการทำธุรกรรมในนามลูกค้า เป็นต้น โดยเรียกเก็บค่าธรรมเนียมการให้บริการจากลูกค้า กรณีที่ผู้รับฝากทรัพย์สินทำหน้าที่ดูแลทรัพย์สินให้แก่กองทุน จะต้องปฏิบัติตามหลักเกณฑ์ที่สำนักงานคณะกรรมการ ก.ล.ต. กำหนดด้วย</span></p>
                    <h4 class="text-warning">ผู้ค้ากำไร (arbitrageur)</h4>
                    <p><span class="ps-5">หมายถึง ผู้ที่สามารถทำกำไรจากการทำธุรกรรมหลายธุรกรรมพร้อมกัน โดยปราศจากความเสี่ยงและไม่ต้องใช้เงินตัวเองลงทุน ซึ่งช่องทางการทำกำไรแบบนี้จะเป็นช่วงเวลาสั้นๆ จากความไม่เท่าเทียมกันของข้อมูลข่าวสารในเวลานั้น (price inefficiency) โดยผู้ค้ากำไร (arbitrageur) จะทำกำไรจากความแตกต่างของราคาซื้อขายหลักทรัพย์เดียวกันที่เกิดจากความไม่เท่าเทียมกันของข้อมูลข่าวสารดังกล่าว เช่น การซื้อและขายหลักทรัพย์ตัวเดียวกันในเวลาเดียวกันแต่ในตลาดและราคาที่ต่างกัน</span></p>
                    <h4 class="text-warning">ผู้ดูแลสภาพคล่อง (market maker)</h4>
                    <p><span class="ps-5">หมายถึง บริษัทสมาชิกของตลาดหลักทรัพย์ที่ได้รับอนุญาตให้ทำหน้าที่ดูแลหุ้นของบริษัทใดบริษัทหนึ่งเพื่อให้หุ้นดังกล่าวมีสภาพคล่องในการซื้อขายอย่างต่อเนื่อง ทั้งนี้ ในการทำหน้าที่เป็น market maker หุ้นใด บริษัทสมาชิกจะต้องส่งทั้งคำเสนอซื้อและคำเสนอขายหุ้นดังกล่าวในขณะเดียวกัน  เพื่อให้มั่นใจว่าผู้ลงทุนที่ต้องการขายหรือต้องการซื้อหุ้นดังกล่าวนั้นจะสามารถกระทำได้เสมอ</span></p>
                    <h4 class="text-warning">บริษัทจดทะเบียน (listed company)</h4>
                    <p><span class="ps-5">หมายถึง บริษัทที่ประสงค์จะระดมทุนระยะยาวเพื่อใช้สำหรับการขยายธุรกิจ โดยยอมแบ่งสิทธิความเป็นเจ้าของในบริษัทดังกล่าวให้แก่ผู้สนใจ ด้วยการนำหุ้นของบริษัทเสนอขายให้แก่ผู้สนใจเหล่านั้นและดำเนินการนำหลักทรัพย์ของบริษัทเข้าจดทะเบียนในตลาดหลักทรัพย์ฯ เพื่อเพิ่มสภาพคล่องและเป็นหลักประกันให้แก่ผู้ลงทุนว่าจะสามารถแปลงสภาพหุ้นดังกล่าวไปเป็นเงินได้ในเวลาที่ต้องการในราคาที่เหมาะสม</span></p>
                    <h4 class="text-warning">องค์กรกำกับดูแล (regulatory agency)</h4>
                    <p><span class="ps-5">องค์กรกำกับดูแลหลักของตลาดทุน คือ สำนักงานคณะกรรมการกำกับหลักทรัพย์และตลาดหลักทรัพย์ (สำนักงานคณะกรรมการ ก.ล.ต.) ซึ่งมีบทบาทและหน้าที่ในการกำกับดูแลและพัฒนาตลาดทุน โดยทำหน้าที่กำกับดูแลสถาบันการเงินและการทำธุรกรรมทางการเงินในตลาดทุนให้เกิดความยุติธรรมและเท่าเทียมกันทุกฝ่าย ซึ่งจะทำหน้าที่กำกับดูแลทั้งในส่วนของตลาดแรกและตลาดรอง โดยการกำกับดูแลในตลาดแรก บริษัทที่มีความประสงค์จะเสนอขายหลักทรัพย์ต่อประชาชนจะต้องได้รับอนุญาตจากคณะกรรมการ ก.ล.ต. และจะต้องมีการเปิดเผยข้อมูลให้แก่ประชาชนทั่วไปอย่างเพียงพอ ในส่วนของตลาดรอง คณะกรรมการ ก.ล.ต. มีบทบาทในการกำหนดนโยบายหลัก โดยให้ความเห็นชอบในการออกกฎข้อบังคับที่สำคัญๆ ของตลาดหลักทรัพย์ฯ เช่น การรับและเพิกถอนหลักทรัพย์จดทะเบียน และอัตราค่าธรรมเนียมการซื้อขายหลักทรัพย์จดทะเบียน เป็นต้น</span></p>
                    
                </div>
            </div>
            <div id="section3">
                <h3 class="text-warning">1.3 ประโยชน์ของการเข้าจดทะเบียนในตลาดหลักทรัพย์ฯ และคุณสมบัติของบริษัทจดทะเบียน</h3>
                <p><span class="ps-5">การเข้าจดทะเบียนในตลาดหลักทรัพย์ฯ นั้น ไม่ได้มีประโยชน์เฉพาะกับบริษัทที่เข้าจดทะเบียนหรือ ผู้ถือหุ้นของบริษัทเท่านั้น แต่เกิดประโยชน์ต่อผู้ที่มีส่วนเกี่ยวข้องทั้งหมด เช่น เจ้าหนี้ ลูกหนี้ คู่ค้า ผู้ลงทุน ตลาดทุน ตลอดจนประเทศชาติโดยรวม อย่างไรก็ตาม ประโยชน์ลำดับแรกๆ ที่เกิดขึ้นเห็นชัดเจนที่สุดคือประโยชน์ต่อบริษัทและผู้ถือหุ้น ดังนี้</span></p>                    
                <h4 class="text-warning">ประโยชน์ต่อบริษัท</h4>
                <p class="m-0"><span class="text-warning ps-5 fw-bold">1. เป็นแหล่งเงินทุนระยะยาว</span></p>    
                <p><span class="ps-5">การนำบริษัทเข้าจดทะเบียนในตลาดหลักทรัพย์ฯ ช่วยให้บริษัทสามารถระดมเงินทุนจากประชาชนทั่วไปได้โดยตรง เพื่อนำไปเป็นเงินทุนหมุนเวียนหรือลงทุนในสินทรัพย์ เพื่อขยายธุรกิจของบริษัทได้โดย ไม่มีภาระที่ต้องชำระคืนเงินต้นและดอกเบี้ยตามงวดเวลาที่กำหนดเหมือนการกู้ยืมเงินจากสถาบันการเงิน ทำให้บริษัทมีความยืดหยุ่นในการบริหารเงินมากขึ้น </span></p>
                <p class="m-0"><span class="text-warning ps-5 fw-bold">2. เพิ่มช่องทางระดมทุนเพื่อช่วยในการบริหารเงินอย่างมีประสิทธิภาพ</span></p>    
                <p><span class="ps-5">บริษัทจดทะเบียนในตลาดหลักทรัพย์ฯ สามารถระดมทุนเพิ่มเติมเมื่อมีความต้องการใช้เงินเพิ่มขึ้นได้โดยการออกตราสารทางการเงินประเภทต่างๆ ได้หลากหลายยิ่งขึ้น ทั้งตราสารหนี้ ตราสารทุน และตราสารกึ่งหนี้กึ่งทุน เช่น หุ้นสามัญเพิ่มทุน หุ้นกู้ หุ้นกู้แปลงสภาพ ใบสำคัญแสดงสิทธิในการซื้อหลักทรัพย์เป็นต้น ช่วยให้บริษัทสามารถจัดโครงสร้างทางการเงินที่เหมาะสมต่อการดำเนินธุรกิจของบริษัทได้ เป็นการเพิ่มทางเลือกและสร้างความแข็งแกร่งด้านการเงิน และบริหารจัดการเงินได้อย่างมีประสิทธิภาพสูงสุด</span></p>
                <p class="m-0"><span class="text-warning ps-5 fw-bold">3. เสริมสร้างชื่อเสียง และภาพลักษณ์ที่ดีให้แก่บริษัท</span></p>    
                <p><span class="ps-5">การเป็นบริษัทจดทะเบียนจะช่วยเสริมสร้างความน่าเชื่อถือ และภาพลักษณ์ที่ดีในการบริหารงานและมาตรฐานการดำเนินงานของบริษัทมากขึ้น ผ่านกลไกการเปิดเผยข้อมูลของตลาดหลักทรัพย์ฯ ซึ่งนอกจากจะช่วยสร้างความเชื่อมั่นให้ผู้สนใจลงทุนในหลักทรัพย์ของบริษัทมากขึ้นแล้ว ยังช่วยสร้างความน่าเชื่อถือแก่ลูกค้า คู่ค้า และสถาบันการเงิน นอกจากนี้ยังเป็นการเพิ่มโอกาสทางการค้า การเข้าถึงพันธมิตร และการต่อยอดธุรกิจในอนาคต</span></p>
                <p class="m-0"><span class="text-warning ps-5 fw-bold">4. สร้างความภักดี และผลตอบแทนที่ดีให้แก่พนักงาน</span></p>    
                <p><span class="ps-5">พนักงานของบริษัทนับว่าเป็นปัจจัยที่สำคัญยิ่งต่อการดำเนินธุรกิจให้ประสบความสำเร็จ การให้พนักงานมีส่วนร่วมในการเป็นเจ้าของ จะช่วยสร้างความภักดีและความภูมิใจให้แก่พนักงาน มีการทุ่มเทความสามารถอย่างเต็มที่ในการสร้างความก้าวหน้าให้แก่บริษัท โดยวิธีการเปิดโอกาสให้พนักงานมีส่วนร่วม ในการเป็นเจ้าของบริษัทได้ เช่น โครงการสะสมหุ้นสำหรับพนักงานบริษัทจดทะเบียน (employee joint investment program: EJIP) และโครงการเสนอขายหลักทรัพย์ให้แก่กรรมการหรือพนักงานของบริษัท (employee stock option program: ESOP)</span></p>
                <p class="m-0"><span class="text-warning ps-5 fw-bold">5. สร้างความรับผิดชอบ และการบริหารงานแบบมืออาชีพ</span></p>    
                <p><span class="ps-5">การที่บริษัทจดทะเบียนเปิดเผยข้อมูล ข่าวสาร และความเคลื่อนไหวต่างๆ ผ่านช่องทางและระบบการเผยแพร่ข้อมูลข่าวสารของตลาดหลักทรัพย์ฯ ทำให้บริษัทเป็นที่รู้จักของบุคคลทั่วไปมากขึ้น ช่วยสร้างความสนใจของผู้ลงทุนในบริษัทมากขึ้น และกระตุ้นให้ผู้บริหารบริษัทจดทะเบียนมีการบริหารงานแบบมืออาชีพ เนื่องจากมีความรับผิดชอบต่อผู้ถือหุ้นในวงกว้างขึ้น</span></p>
                <p class="m-0"><span class="text-warning ps-5 fw-bold">6. การดำรงอยู่ของธุรกิจในระยะยาว</span></p>    
                <p><span class="ps-5">การเป็นบริษัทจดทะเบียนจะช่วยให้บริษัทที่มีการบริหารงานแบบธุรกิจครอบครัวก้าวเข้าสู่การบริหารงานแบบมืออาชีพมากขึ้น มีผู้บริหารที่เป็นมืออาชีพเข้ามาร่วมบริหารกิจการ มีการแยกกันชัดเจนระหว่างเจ้าของกิจการและผู้บริหาร และเปิดโอกาสให้สมาชิกในครอบครัวของเจ้าของกิจการที่มีเป้าหมายในการดำเนินชีวิตหรือมีความถนัดที่แตกต่างกันไป สามารถเลือกประกอบอาชีพที่ต้องการโดยยังคงมีฐานะเป็นผู้ถือหุ้นของบริษัทและได้รับผลตอบแทนจากการถือหุ้นอยู่เช่นเดิม ขณะที่ธุรกิจที่สร้างมาตั้งแต่ครอบครัวรุ่นแรกยังมีการเติบโตอยู่ต่อเนื่องในระยะยาว อายุของกิจการจึงมีไม่จำกัด รวมถึงการโอนเปลี่ยนเจ้าของทำได้ง่าย</span></p>
                        
                <h4 class="text-warning">ประโยชน์ต่อผู้ถือหุ้น/ผู้ลงทุน</h4>
                <p class="m-0"><span class="text-warning ps-5 fw-bold">1. เพิ่มสภาพคล่อง และสร้างมูลค่าเพิ่มให้แก่ผู้ถือหุ้น</span></p>    
                <p><span class="ps-5">การเข้าจดทะเบียนในตลาดหลักทรัพย์ฯ ช่วยให้หุ้นที่ถืออยู่มีสภาพคล่องมากขึ้น เนื่องจากผู้ถือหุ้นสามารถนำหุ้นมาซื้อขายเปลี่ยนมือกันได้โดยง่าย และราคาหุ้นที่ซื้อขายอยู่ในตลาดหลักทรัพย์ฯ จะเป็นราคาตลาดที่สะท้อนมูลค่าของกิจการได้ชัดเจนยิ่งขึ้น</span></p>
                <p class="m-0"><span class="text-warning ps-5 fw-bold">2. เพิ่มอำนาจการต่อรองในการลดภาระค้ำประกัน</span></p>    
                <p><span class="ps-5">การเปิดเผยข้อมูลและความน่าเชื่อถือจากการเข้าจดทะเบียนในตลาดหลักทรัพย์ฯ ตลอดจนการมีประชาชนเข้ามาร่วมถือหุ้น จะมีส่วนช่วยสร้างความน่าเชื่อถือต่อเจ้าหนี้ของกิจการ และเพิ่มอำนาจในการต่อรองของผู้ถือหุ้นหรือกรรมการต่อสถาบันการเงิน ซึ่งอาจช่วยลดภาระการค้ำประกันส่วนบุคคลของผู้ถือหุ้นลงได้</span></p>
                <p class="m-0"><span class="text-warning ps-5 fw-bold">3. ใช้เป็นหลักประกันในการกู้ยืมเงิน</span></p>    
                <p><span class="ps-5">การเข้าเป็นบริษัทจดทะเบียนจะทำให้หุ้นของบริษัทมีสภาพคล่อง และมีราคาที่ซื้อขายในตลาดหลักทรัพย์ฯ เป็นราคาที่อ้างอิงได้ ทำให้ผู้ถือหุ้นสามารถที่จะนำหุ้นนั้นไปวางเป็นหลักประกันในการกู้ยืมเงินส่วนตัวจากสถาบันการเงิน ซึ่งจะช่วยเพิ่มสภาพคล่องทางการเงินให้แก่ผู้ถือหุ้น</span></p>
                <p class="m-0"><span class="text-warning ps-5 fw-bold">4. บุคคลธรรมดาได้รับยกเว้นภาษีกำไรจากการขายหุ้น</span></p>    
                <p><span class="ps-5">ในการซื้อขายหลักทรัพย์จดทะเบียนในตลาดหลักทรัพย์ฯ ผู้ถือหุ้นที่เป็นบุคคลธรรมดาจะได้รับการยกเว้นไม่ต้องนำเงินกำไรที่เกิดจากการขายหลักทรัพย์มาคำนวณเป็นรายได้เพื่อการเสียภาษีเงินได้บุคคลธรรมดา ในขณะที่เงินกำไรที่เกิดจากการขายหลักทรัพย์ของบริษัทที่ไม่ได้จดทะเบียนในตลาดหลักทรัพย์ฯ จะต้องนำไปรวมคำนวณเป็นรายได้เพื่อเสียภาษีเงินได้บุคคลธรรมดาในอัตราก้าวหน้าซึ่งมีขั้นสูงสุดถึงร้อยละ 35</span></p>
                <p class="m-0"><span class="text-warning ps-5 fw-bold">5. เป็นอีกทางเลือกหนึ่งในการลงทุนของผู้ถือหุ้น/ผู้ลงทุน</span></p>    
                <p><span class="ps-5">ในภาวะเศรษฐกิจที่ผลตอบแทนจากการฝากเงินในธนาคารหรือการลงทุนในพันธบัตรรัฐบาลอยู่ในระดับต่ำ อัตราดอกเบี้ยเงินฝากประจำ 12 เดือน ณ เดือนพฤษภาคม พ.ศ. 2560 อยู่ระหว่างร้อยละ 1.3-1.5 ขณะที่ประมาณการอัตราเงินเฟ้อทั่วไป ในปี พ.ศ. 2560 อยู่ที่ร้อยละ 1.2 และคาดว่าจะเพิ่มขึ้นเป็นร้อยละ 1.9 ในปี พ.ศ. 2561 ทำให้มีแนวโน้มที่อัตราดอกเบี้ยที่แท้จริงติดลบ (negative real interest rate) หรือผู้ออมเงินมีอำนาจในการใช้จ่าย (power of purchase) ในอนาคตลดลง ขณะที่ ณ สิ้นเดือนเมษายน พ.ศ. 2560 อัตราผลตอบแทนรวมของตลาดหลักทรัพย์แห่งประเทศไทย เพิ่มขึ้นร้อยละ 15.01 (จากระยะเดียวกันของปีก่อนหน้า) ซึ่งสูงกว่าอัตราเงินเฟ้อและอัตราดอกเบี้ยเงินฝากประจำ 12 เดือน</span></p>
                    
                <h4 class="text-warning">ประโยชน์ต่อเจ้าหนี้</h4>
                <p><span class="ps-5">การเข้าจดทะเบียนของบริษัทจดทะเบียนสามารถสร้างความเชื่อมั่นให้กับเจ้าหนี้ได้ เนื่องจากข้อมูล ของบริษัทจดทะเบียนในตลาดหลักทรัพย์ฯ มีมาตรฐาน และตรวจสอบได้ ทำให้มั่นใจได้ว่าสามารถตรวจสอบ สถานะความมั่นคงของธุรกิจ ผลการดำเนินงาน และความสามารถในการชำระหนี้ได้</span></p>
                    
                <h4 class="text-warning">ประโยชน์ต่อตลาดทุนและประเทศ</h4>
                <p><span class="ps-5">บทบาทหนึ่งของตลาดทุน คือ เป็นศูนย์กลางในการระดมเงินทุนจากผู้มีเงินออมที่มีความต้องการเป็นเจ้าของกิจการ ส่งไปยังผู้ต้องการเงินทุน ซึ่งในที่นี่คือ บริษัทจดทะเบียน โดยผู้ถือหุ้นลงทุนในหุ้นสามัญของบริษัทจดทะเบียน บริษัทจดทะเบียนนำเงินที่ได้จากการขายหุ้นไปดำเนินธุรกิจเพื่อสร้างรายได้และผลกำไรจากการประกอบกิจการ ทำให้เกิดการหมุนเวียนของเงินในระบบเศรษฐกิจ ขณะเดียวกันก็จะก่อให้เกิดการจ้างแรงงานในประเทศ อันจะส่งผลดีต่อภาวะเศรษฐกิจโดยรวมของประเทศ</span></p>
                <p><span class="ps-5">หากพิจารณารายได้ของบริษัทจดทะเบียนในตลาดหลักทรัพย์แห่งประเทศไทย และตลาดเอ็ม เอ ไอ จะพบว่า สัดส่วนรายได้รวมของบริษัทจดทะเบียนต่อผลิตภัณฑ์มวลรวมในประเทศ (gross domestic product: GDP) เพิ่มขึ้นทุกปี โดยเฉพาะอย่างยิ่งในปี พ.ศ. 2557 รายได้รวมของบริษัทจดทะเบียน สูงถึงร้อยละ 92 ของ GDP (รูปที่ 1-6) อย่างไรก็ดี ในปี พ.ศ. 2558 เนื่องจากรายได้รวมของบริษัทจดทะเบียนลดลงจากปีก่อนหน้า จึงทำให้สัดส่วนดังกล่าวลดลง</span></p>
                <div class="card border-0"><img src="../../src/images/icbooks/book-3/image1-6.png" class="img-fluid m-0 w-100" alt="image1-6"></div>
                <h4 class="text-warning">คุณสมบัติของการเป็นบริษัทจดทะเบียนในตลาดหลักทรัพย์ฯ</h4>
                <p><span class="ps-5">ในการพิจารณารับหุ้นสามัญของบริษัทเข้าจดทะเบียนตลาดหลักทรัพย์ฯ จะพิจารณาทั้งจากคุณสมบัติของหุ้นสามัญและคุณสมบัติของบริษัทที่ยื่นคำขอดังนี้<a href="#to5" id="from5">\(\scriptsize ^5\)</a></span></p>
                    
                <h5 class="text-warning fst-italic ps-5">คุณสมบัติของหุ้นสามัญ</h5>
                <p><span class="ps-5">มีมูลค่าที่ตราไว้ (par) ไม่น้อยกว่าหุ้นละ 0.50 บาท และชำระเต็มมูลค่าแล้วทั้งหมด ระบุชื่อผู้ถือและไม่มีข้อจำกัดในการโอนหุ้น ยกเว้นข้อจำกัดที่เป็นไปตามกฎหมายและต้องระบุไว้ในข้อบังคับบริษัท</span></p>
                        
                <h5 class="text-warning fst-italic ps-5">คุณสมบัติของบริษัทที่ยื่นคำขอ</h5>
                <p><span class="ps-5">ตลาดหลักทรัพย์แห่งประเทศไทย ได้กำหนดคุณสมบัติเบื้องต้นด้านต่างๆ สำหรับบริษัทมหาชนจำกัดหรือนิติบุคคลที่มีกฎหมายจัดตั้งขึ้นโดยเฉพาะที่ประสงค์จะยื่นคำขอเป็นบริษัทจดทะเบียน ดังต่อไปนี้</span></p>
                <div class="ps-3">
                    <ol class="ps-5">
                        <li>
                            <p class="m-0 text-warning fst-italic">ด้านทุนชำระแล้ว</p>
                            <p class="m-0"><span class="ps-5">มีทุนชำระแล้วเฉพาะหุ้นสามัญ (หลังเสนอขายหุ้นแก่ประชาชน) มากกว่าหรือเท่ากับ 300 ล้านบาทสำหรับตลาดหลักทรัพย์แห่งประเทศไทย และมากกว่าหรือเท่ากับ 50 ล้านบาท สำหรับตลาดหลักทรัพย์ เอ็ม เอ ไอ</span></p>
                        </li>
                        <li>
                            <p class="m-0 text-warning fst-italic">ด้านฐานะการเงินและสภาพคล่อง</p>
                            <p class="m-0"><span class="ps-5">มีส่วนของผู้ถือหุ้นไม่น้อยกว่า 300 ล้านบาท (สำหรับบริษัทที่จะจดทะเบียนในตลาดหลักทรัพย์ฯ และ 50 ล้านบาท สำหรับบริษัทที่จะจดทะเบียนในตลาดหลักทรัพย์ เอ็ม เอ ไอ) และก่อน IPO ต้องมีส่วนของผู้ถือหุ้นมากกว่า 0 บาท และแสดงได้ว่ามีฐานะการเงินมั่นคงและมีเงินทุนหมุนเวียนเพียงพอ ด้านผลการดำเนินงาน บริษัทต้องมีกำไรสุทธิในระยะเวลา 2-3 ปีล่าสุดก่อนยื่นคำขอ รวมกันไม่น้อยกว่า 50 ล้านบาท โดยปีล่าสุดมีกำไรสุทธิไม่น้อยกว่า 30 ล้านบาท และมีกำไรสุทธิในงวดสะสมก่อนยื่นคำขอ (สำหรับบริษัทที่จะจดในตลาดหลักทรัพย์ เอ็ม เอ ไอ จะต้องมีกำไรสุทธิในปีล่าสุดก่อนยื่นคำขอไม่น้อยกว่า 10 ล้านบาทและมีกำไรสุทธิในงวดสะสมก่อนยื่นคำขอ)</span></p>
                        </li>
                        <li>
                            <p class="m-0 text-warning fst-italic">ด้านการกระจายการถือหุ้น (Free Float)</p>
                            <p class="m-0"><span class="ps-5">เพื่อเป็นการกระจายหุ้นของบริษัทจดทะเบียน ตลาดหลักทรัพย์ฯ ได้กำหนดให้บริษัทที่จะยื่นคำขอจดทะเบียนจะต้องมีจำนวนผู้ถือหุ้นรายย่อย ไม่น้อยกว่า 1,000 ราย (ไม่น้อยกว่า 300 รายสำหรับตลาดหลักทรัพย์ เอ็ม เอ ไอ) ซึ่งหมายถึงผู้ถือหุ้นที่ไม่ใช่ Strategic Shareholders (Strategic Shareholders หมายถึง กรรมการ ผู้จัดการ และผู้บริหาร รวมถึงผู้เกี่ยวข้อง ผู้ถือหุ้นที่ถือหุ้น > 5% นับรวมผู้ที่เกี่ยวข้อง) โดยมีสัดส่วนถือหุ้นรวมกันไม่น้อยกว่า 20-25% ตามทุนจดทะเบียน (ขึ้นกับเงื่อนไขที่ตลาดหลักทรัพย์ฯ กำหนด)</span></p>
                        </li>
                        <li>
                            <p class="m-0 text-warning fst-italic">ด้านการบริหารงาน</p>
                            <p class="m-0"><span class="ps-5">บริษัทต้องจัดโครงสร้างคณะกรรมการและคณะผู้บริหารตามหลักเกณฑ์ที่คณะกรรมการกำกับตลาดทุนกำหนด รวมถึงไม่มีลักษณะต้องห้ามหรือฝ่าฝืนข้อกำหนดของตลาดหลักทรัพย์ฯ นอกจากนี้ ตลาดหลักทรัพย์ฯ ยังได้กำหนดให้การบริหารงานอยู่ภายใต้หลักการควบคุมกิจการและการควบคุมภายในที่ดี เช่น มีคณะกรรมการตรวจสอบ มีกรรมการอิสระที่มีองค์ประกอบและคุณสมบัติตามที่กำหนด เป็นตัน รวมถึงการป้องกันความขัดแย้งทางผลประโยชน์ การจัดทำบัญชี และมีผู้ตรวจสอบบัญชีรับอนุญาตที่ได้รับความเห็นชอบด้วย</span></p>
                        </li>
                        <li>
                            <p class="m-0 text-warning fst-italic">ด้านอื่นๆ</p>
                            <p class="m-0"><span class="ps-5">จัดให้มีกองทุนสำรองเลี้ยงชีพตามกฎหมายว่าด้วยกองทุนสำรองเลี้ยงชีพ เพื่อเป็นการประกันการออมระยะยาวให้แก่พนักงานลูกจ้าง และส่งเสริมการออมระยะยาว</span></p>
                        </li>
                    </ol>
                </div>        
                <h5 class="text-warning fst-italic ps-5">การห้ามขายหุ้น (Silent Period)</h5>
                <p><span class="ps-5">ผู้เข้าข่าย strategic shareholders จะถูกห้ามนำหุ้นของตนซึ่งมีจำนวนรวมกัน 55% ของทุนชำระแล้วหลัง IPO ออกขายภายในกำหนดระยะเวลา 1 ปี นับแต่วันที่หุ้นเริ่มทำการซื้อขายในตลาดหลักทรัพย์ฯ อย่างไรก็ตาม ผู้เข้าข่ายสามารถทยอยขายหุ้นได้ในอัตราส่วนไม่เกิน 25% ของหุ้นที่ถูกห้ามขาย เมื่อครบกำหนดระยะเวลา 6 เดือน</span></p>
                <p><span class="ps-5">กรณีที่บริษัทได้เข้าจดทะเบียนในตลาดหลักทรัพย์ฯ แล้ว สามารถนำบริษัทย่อยหรือบริษัทร่วมที่มีศักยภาพเข้าจดทะเบียนในตลาดหลักทรัพย์ฯ ด้วยได้ โดยเรียกวิธีการนี้ว่า spin off เป็นกระบวนการนำบริษัทย่อยหรือบริษัทร่วมของบริษัทจดทะเบียน (บริษัทแม่) แยกออกมาเสนอขายหุ้นต่อประชาชน (initial public offering: IPO) และเข้าจดทะเบียนในตลาดหลักทรัพย์แห่งประเทศไทย หรือตลาดหลักทรัพย์ เอ็ม เอ ไอ ซึ่งภายหลังจากการนำบริษัทย่อยหรือบริษัทร่วมเข้าจดทะเบียนแล้ว บริษัทแม่ต้องยังมีคุณสมบัติตามเกณฑ์ดำรงสถานะในการเป็นบริษัทจดทะเบียนในตลาดหลักทรัพย์ฯ</span></p>
            </div>
        </div>
        <div class="row" id="summary">
            <h1 class="text-warning">บทสรุป</h1>
            <p><span class="ps-5">ตราสารทุน เป็นตราสารที่มีลักษณะแสดงความเป็นเจ้าของกิจการ เช่น หุ้นบุริมสิทธิ หุ้นสามัญ นอกจากนี้ยังหมายความรวมถึง สิทธิของผู้ถือหุ้นเดิมในการซื้อหุ้นเพิ่มทุน และวอร์แรนท์ ซึ่งเป็นตราสารแสดงสิทธิอนุพันธ์เชื่อมโยงกับหุ้นสามัญ</span></p>
            <p><span class="ps-5">ตราสารทุนแต่ละประเภทจะมีความเสี่ยงแตกต่างกันไป โดยผู้ลงทุนที่เลือกลงทุนในตราสารทุนที่มีความเสี่ยงมาก ย่อมคาดหวังว่าจะได้รับผลตอบแทนที่สูงขึ้น ตราสารทุนที่จัดว่ามีความเสี่ยงสูงได้แก่ หุ้นสามัญ ใบสำคัญแสดงสิทธิ</span></p>
            <p><span class="ps-5">การซื้อขายตราสารทุนนั้นสามารถซื้อขายได้ในตลาดหลักทรัพย์ที่มีการจัดตั้งอย่างเป็นทางการ ในทางการ (exchanges/organized market) และตลาดที่ไม่เป็นทางการ (over the counter: OTC) โดยมีลักษณะและรูปแบบการซื้อขายที่หลากหลายจากความก้าวหน้าของเทคโนโลยี ซึ่งขึ้นอยู่กับตลาดแต่ละแห่งจะเลือกใช้เพื่อตอบสนองต่อความต้องการของผู้ลงทุนให้มากที่สุด</span></p>
            <p><span class="ps-5">ในตลาดตราสารทุนนั้นจะมีผู้ที่เกี่ยวข้องหลายฝ่าย ซึ่งมีบทบาทหน้าที่แตกต่างกันไป เมื่อเข้ามาทำการซื้อขายในตลาดรองแล้ว ผู้ที่เกี่ยวข้องจะเป็น ผู้ลงทุน บริษัทหลักทรัพย์ หรือสถาบันตัวกลางอื่นๆ ที่มีบทบาทแตกต่างกันไป เพื่อทำให้เกิดการซื้อขายเปลี่ยนมือที่ได้รับความสะดวกและมีประสิทธิภาพ</span></p>

        </div>
        <div class="row border-top" id="reference">
            <small><a href="#from1" id="to1">\(\scriptsize ^1\)</a> <a href="https://www.rd.go.th/11162.html">https://www.rd.go.th/11162.html</a></small>
            <small><a href="#from2" id="to2">\(\scriptsize ^2\)</a> เนื่องจากบริษัท สำนักหักบัญชี (ประเทศไทย) จำกัด จะปรับวันชำระราคาและส่งมอบหลักทรัพย์เป็นวันทำการที่สอง นับจากวันที่ซื้อขาย (T+2) เริ่มตั้งแต่วันที่ 2 มีนาคม พ.ศ. 2561 เป็นต้นไป</small>
            <small><a href="#from3" id="to3">\(\scriptsize ^3\)</a> ความในส่วนนี้มาจาก จิรัตน์ สังข์แก้ว, รู้วิเคราะห์ เจาะเรื่องหุ้น, พิมพ์ครั้งที่ 5, กรุงเทพฯ: ตลาดหลักทรัพย์ แห่งประเทศไทย 2556.</small>
            <small><a href="#from4" id="to4">\(\scriptsize ^4\)</a> NASDAQ ย่อมาจาก National Association of Securities Dealer Automated Quotation System</small>
            <small><a href="#from5" id="to5">\(\scriptsize ^5\)</a> <a href="https://www.set.or.th/th/listing/listed-company/simplified-regulations/main">https://www.set.or.th/th/listing/listed-company/simplified-regulations/main</a></small>
        </div>
    </div>
</body>
</html>