<!DOCTYPE html>
<html lang="th">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <meta name="keywords" content="ความรู้พื้นฐาน,การเงิน,การลงทุน">
    <meta name="viewport" content="width=device-width, initial-scale=1.0">
    <title>บทที่ 4 กลไกการซื้อขายในตลาดหลักทรัพย์แห่งประเทศไทย</title>
    <link href="https://cdn.jsdelivr.net/npm/bootstrap@5.3.3/dist/css/bootstrap.min.css" rel="stylesheet" integrity="sha384-QWTKZyjpPEjISv5WaRU9OFeRpok6YctnYmDr5pNlyT2bRjXh0JMhjY6hW+ALEwIH" crossorigin="anonymous">
    <link rel="stylesheet" href="https://cdn.jsdelivr.net/npm/katex@0.16.11/dist/katex.min.css" integrity="sha384-nB0miv6/jRmo5UMMR1wu3Gz6NLsoTkbqJghGIsx//Rlm+ZU03BU6SQNC66uf4l5+" crossorigin="anonymous">
    <script src="https://cdn.jsdelivr.net/npm/bootstrap@5.3.3/dist/js/bootstrap.bundle.min.js" integrity="sha384-YvpcrYf0tY3lHB60NNkmXc5s9fDVZLESaAA55NDzOxhy9GkcIdslK1eN7N6jIeHz" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/katex.min.js" integrity="sha384-7zkQWkzuo3B5mTepMUcHkMB5jZaolc2xDwL6VFqjFALcbeS9Ggm/Yr2r3Dy4lfFg" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/contrib/auto-render.min.js" integrity="sha384-43gviWU0YVjaDtb/GhzOouOXtZMP/7XUzwPTstBeZFe/+rCMvRwr4yROQP43s0Xk" crossorigin="anonymous" onload="renderMathInElement(document.body);"></script>
    <link rel="stylesheet" href="https://fonts.googleapis.com/css2?family=Itim">
    <link rel="stylesheet" href="../../src/css/style.css">
</head>
<body>
    <nav class="navbar bg-body-tertiary fixed-top">
        <div class="container">
            <a class="navbar-brand" href="index.html">ตราสารทั่วไป หลักสูตรผู้แนะนำการลงทุนตราสารทั่วไป</a>
            <button class="navbar-toggler border-0" type="button" data-bs-toggle="offcanvas" data-bs-target="#offcanvasNavbar"
                aria-controls="offcanvasNavbar" aria-label="Toggle navigation">
                <span class="navbar-toggler-icon"></span>
            </button>
            <div class="offcanvas offcanvas-end" tabindex="-1" id="offcanvasNavbar"
                aria-labelledby="offcanvasNavbarLabel">
                <div class="offcanvas-header">
                    <h5 class="offcanvas-title" id="offcanvasNavbarLabel">สารบัญ</h5>
                    <button type="button" class="btn-close" data-bs-dismiss="offcanvas" aria-label="Close"></button>
                </div>
                <div class="offcanvas-body">
                    <ul class="list-unstyled ps-3">
                        <li><a href="#section1" class="text-decoration-none text-warning">4.1 ระบบการซื้อขายหลักทรัพย์ของตลาดหลักทรัพย์แห่งประเทศไทย</a></li>
                        <ul class="list-unstyled ps-3">
                            <li><a href="#section1-1" class="text-decoration-none text-warning">4.1.1 พัฒนาการของระบบซื้อขาย</a></li>
                            <li><a href="#section1-2" class="text-decoration-none text-warning">4.1.2 ระบบการซื้อขายหลักทรัพย์ SET CONNECT</a></li>
                        </ul>
                        <li><a href="#section2" class="text-decoration-none text-warning">4.2 การซื้อขายตราสารทุนในตลาดหลักทรัพย์แห่งประเทศไทย</a></li>
                        <ul class="list-unstyled ps-3">
                            <li><a href="#section2-1" class="text-decoration-none text-warning">4.2.1 โครงสร้างและกระบวนการซื้อขาย</a></li>
                            <li><a href="#section2-2" class="text-decoration-none text-warning">4.2.2 วิธีการและหลักเกณฑ์การซื้อขายหลักทรัพย์ ในตลาดหลักทรัพย์แห่งประเทศไทย</a></li>
                            <li><a href="#section2-3" class="text-decoration-none text-warning">4.2.3 การเปิดบัญชีซื้อขาย</a></li>
                        </ul>
                        <li><a href="#section2" class="text-decoration-none text-warning">4.3 การกำกับดูแลการซื้อขายหลักทรัพย์</a></li>
                        <ul class="list-unstyled ps-3">
                            <li><a href="#section3-1" class="text-decoration-none text-warning">4.3.1 ความสำคัญของการกำกับดูแลการซื้อขาย</a></li>
                            <li><a href="#section3-2" class="text-decoration-none text-warning">4.3.2 ลักษณะการซื้อขายที่ไม่เป็นธรรม</a></li>
                            <li><a href="#section3-3" class="text-decoration-none text-warning">4.3.3 หลักการและแนวทางการกำกับดูแล</a></li>
                            <li><a href="#section3-4" class="text-decoration-none text-warning">4.3.4 บทกำหนดโทษสำหรับการกระทำที่ก่อให้เกิดความไม่เป็นธรรม ในการซื้อขายหลักทรัพย์</a></li>
                        </ul>
                        <li><a href="#section2" class="text-decoration-none text-warning">4.4 ข้อมูลที่เกี่ยวข้องกับการลงทุนในตราสารทุน</a></li>
                        <ul class="list-unstyled ps-3">
                            <li><a href="#section4-1" class="text-decoration-none text-warning">4.4.1 รายงานสารสนเทศของบริษัทจดทะเบียน</a></li>
                            <li><a href="#section4-2" class="text-decoration-none text-warning">4.4.2 ดัชนีหลักทรัพย์ที่เผยแพร่โดยตลาดหลักทรัพย์ฯ</a></li>
                            <li><a href="#section4-3" class="text-decoration-none text-warning">4.4.3 ข้อมูลราคา สถิติการซื้อขาย</a></li>
                            <li><a href="#section4-4" class="text-decoration-none text-warning">4.4.4 บทวิเคราะห์หลักทรัพย์</a></li>
                            <li><a href="#section4-5" class="text-decoration-none text-warning">4.4.5 ภาษีของการลงทุนในตราสารทุน</a></li>
                        </ul>
                    </ul>
                </div>
            </div>
        </div>
    </nav>
    <div class="container-lg">
        <div class="row my-5">
            <h1 class="text-warning">บทที่ 4 กลไกการซื้อขายในตลาดหลักทรัพย์แห่งประเทศไทย</h1>
            <div id="section1">
                <h2 class="text-warning">4.1 ระบบการซื้อขายหลักทรัพย์ของตลาดหลักทรัพย์แห่งประเทศไทย</h2>
                <div id="section1-1">
                    <h3 class="text-warning">4.1.1 พัฒนาการของระบบซื้อขาย</h3>

                </div>
                <div id="section1-2">
                    <h3 class="text-warning">4.1.2 ระบบการซื้อขายหลักทรัพย์ SET CONNECT</h3>

                </div>
            </div>
            <div id="section2">
                <h2 class="text-warning">4.2 การซื้อขายตราสารทุนในตลาดหลักทรัพย์แห่งประเทศไทย</h2>
                <div id="section2-1">
                    <h3 class="text-warning">4.2.1 โครงสร้างและกระบวนการซื้อขาย</h3>

                </div>
                <div id="section2-2">
                    <h3 class="text-warning">4.2.2 วิธีการและหลักเกณฑ์การซื้อขายหลักทรัพย์ ในตลาดหลักทรัพย์แห่งประเทศไทย</h3>

                </div>
                <div id="section2-3">
                    <h3 class="text-warning">4.2.3 การเปิดบัญชีซื้อขาย</h3>

                </div>
            </div>
            <div id="section3">
                <h2 class="text-warning">4.3 การกำกับดูแลการซื้อขายหลักทรัพย์</h2>
                <div id="section3-1">
                    <h3 class="text-warning">4.3.1 ความสำคัญของการกำกับดูแลการซื้อขาย</h3>

                </div>
                <div id="section3-2">
                    <h3 class="text-warning">4.3.2 ลักษณะการซื้อขายที่ไม่เป็นธรรม</h3>

                </div>
                <div id="section3-3">
                    <h3 class="text-warning">4.3.3 หลักการและแนวทางการกำกับดูแล</h3>

                </div>
                <div id="section3-4">
                    <h3 class="text-warning">4.3.4 บทกำหนดโทษสำหรับการกระทำที่ก่อให้เกิดความไม่เป็นธรรมในการซื้อขายหลักทรัพย์</h3>

                </div>
            </div>
            <div id="section4">
                <h2 class="text-warning">4.4 ข้อมูลที่เกี่ยวข้องกับการลงทุนในตราสารทุน</h2>
                <div id="section4-1">
                    <h3 class="text-warning">4.4.1 รายงานสารสนเทศของบริษัทจดทะเบียน</h3>

                </div>
                <div id="section4-2">
                    <h3 class="text-warning">4.4.2 ดัชนีหลักทรัพย์ที่เผยแพร่โดยตลาดหลักทรัพย์ฯ</h3>

                </div>
                <div id="section4-3">
                    <h3 class="text-warning">4.4.3 ข้อมูลราคา สถิติการซื้อขาย</h3>

                </div>
                <div id="section4-4">
                    <h3 class="text-warning">4.4.4 บทวิเคราะห์หลักทรัพย์</h3>

                </div>
                <div id="section4-5">
                    <h3 class="text-warning">4.4.5 ภาษีของการลงทุนในตราสารทุน</h3>

                </div>
            </div>
        </div>
        <div class="row" id="summary">
            <h1 class="text-warning">บทสรุป</h1>
            <p><span class="ps-5">ตลาดหลักทรัพย์แห่งประเทศไทยซื้อขายหลักทรัพย์ด้วยระบบซื้อขายที่เรียกว่า SET CONNECT ที่สามารถรองรับปริมาณการซื้อขายมากๆ ได้ มีมาตรฐานการเชื่อมต่อที่เป็นสากลและรองรับการซื้อขายแบบ High Frequency Trading ในการซื้อขายหลักทรัพย์จะต้องกระทำผ่านบริษัทสมาชิกของตลาดหลักทรัพย์ฯ เท่านั้น โดยบริษัทสมาชิก และบุคคลที่ทำหน้าที่ส่งคำสั่งซื้อขายในนามของบริษัทสมาชิกจะต้องได้รับอนุญาตจากตลาดหลักทรัพย์ฯ</span></p>
            <p><span class="ps-5">วิธีการซื้อขายหลักทรัพย์มี 2 วิธีคือการซื้อขายด้วยวิธีจับคู่อัตโนมัติ (automatic order matching: AOM) โดยจัดเรียงคำสั่งซื้อขายตามลำดับของราคาและเวลาที่ดีที่สุด (price then time priority) และการซื้อขายด้วยวิธีบันทึกการซื้อขาย (trade report) ซึ่งเป็นการซื้อขายที่ผู้ซื้อและผู้ขายได้ทำการต่อรองเพื่อตกลงซื้อขายกันแล้วบันทึกรายการผ่านบริษัทสมาชิกเข้ามาในระบบ</span></p>
            <p><span class="ps-5">ในการซื้อขายหลักทรัพย์ ตลาดหลักทรัพย์ฯ ได้กำหนดกฎเกณฑ์เกี่ยวกับราคาซื้อขาย ประเภทคำสั่งซื้อขาย เวลาในการซื้อขาย รวมทั้งการขึ้นเครื่องหมายสิทธิประโยชน์และเครื่องหมายประกอบการซื้อขาย เป็นการแจ้งให้ผู้ลงทุนทราบถึงสถานการณ์และเงื่อนไขพิเศษ ที่อาจส่งผลกระทบต่อหลักทรัพย์ของบริษัทจดทะเบียนต่างๆ หลักเกณฑ์ต่างๆ ที่กำหนดขึ้นนั้นเป็นไปเพื่อให้เกิดความมั่นใจในความถูกต้อง และประสิทธิภาพในการซื้อขายหลักทรัพย์</span></p>
            <p><span class="ps-5">ในการซื้อขายหลักทรัพย์ ตลาดหลักทรัพย์ฯ ได้กำหนดกฎเกณฑ์เกี่ยวกับราคาซื้อขาย ประเภทคำสั่งซื้อขาย เวลาในการซื้อขาย รวมทั้งการขึ้นเครื่องหมายสิทธิประโยชน์และเครื่องหมายประกอบการซื้อขาย เป็นการแจ้งให้ผู้ลงทุนทราบถึงสถานการณ์และเงื่อนไขพิเศษ ที่อาจส่งผลกระทบต่อหลักทรัพย์ของบริษัทจดทะเบียนต่างๆ หลักเกณฑ์ต่างๆ ที่กำหนดขึ้นนั้นเป็นไปเพื่อให้เกิดความมั่นใจในความถูกต้องและประสิทธิภาพในการซื้อขายหลักทรัพย์</span></p>
            <p><span class="ps-5">นอกจากนั้นกรณีที่สภาวะการซื้อขายมีความผันผวนรุนแรงเพื่อให้ผู้ลงทุนมีเวลาในการตรวจสอบข้อมูลข่าวสารที่มีผลกระทบต่อการลงทุนอย่างครบถ้วน ตลาดหลักทรัพย์ฯ ได้มีข้อกำหนดการหยุดการซื้อขายเป็นการชั่วคราวกรณี circuit breaker และในกรณีที่อุปกรณ์ที่ใช้ในระบบซื้อขายหลักทรัพย์ ในตลาดหลักทรัพย์ฯ ขัดข้อง ซึ่งส่งผลให้ไม่อาจซื้อหรือขายหลักทรัพย์จดทะเบียนในตลาดหลักทรัพย์ฯ ได้ตามปกติ ตลาดหลักทรัพย์ฯ ได้ออกแนวทางปฏิบัติ และมาตรการหรือแผนสำรองเผื่อฉุกเฉินเพื่อให้การซื้อขายหลักทรัพย์จดทะเบียนในตลาดหลักทรัพย์ฯ ดำเนินไปอย่างต่อเนื่อง</span></p>
            <p><span class="ps-5">เนื่องจากการซื้อขายหลักทรัพย์นั้นเป็นการซื้อขายผ่านระบบของตลาดหลักทรัพย์ฯ ซึ่งผู้ที่จะทำการซื้อและผู้ที่จะทำการขายต่างไม่ทราบว่าฝ่ายตรงข้ามเป็นบุคคลใด ตลาดหลักทรัพย์ฯ จึงจำเป็นต้องมีการกำกับดูแลการซื้อขายหลักทรัพย์ให้เกิดความยุติธรรม โปร่งใส น่าเชื่อถือ และถูกต้อง โดยแนวทางในการกำกับดูแลการซื้อขายหลักทรัพย์นั้นประกอบด้วยแนวทาง 2 ประการ ได้แก่</span></p>
            <div class="ps-3">
                <ol class="ps-5">
                    <li>การป้องกันไม่ให้เกิดการซื้อขายหลักทรัพย์ที่ไม่เป็นธรรม (prevention)</li>
                    <li>การติดตามและตรวจสอบการซื้อขายหลักทรัพย์ (investigation)</li>
                </ol>
            </div>
            <p><span class="ps-5">ทั้งนี้ การกระทำที่นำไปสู่ความผิดนั้น จะมี 2 แบบคือ เป็นความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขายหลักทรัพย์ ซึ่งจะมีบทลงโทษในลักษณะของการภาคทัณฑ์ การปรับเป็นจำนวนเงินการพักการปฏิบัติงาน เป็นต้น ส่วนการกระทำความผิดที่เป็นความผิดตามข้อกฎหมาย คือ พระราชบัญญัติหลักทรัพย์และตลาดหลักทรัพย์ พ.ศ. 2535 นั้น ผู้กระทำความผิดอาจถูกดำเนินคดีได้ 2 ทางคือ การดำเนินคดีอาญา หรือการดำเนินมาตรการลงโทษทางแพ่ง ขึ้นกับการพิจารณาของคณะกรรมการ ก.ล.ต. ถึงระดับความร้ายแรงของการกระทำความผิด ผลกระทบต่อตลาดทุน พยานหลักฐานที่นำมาใช้พิสูจน์ความผิด และความคุ้มค่าในการดำเนินมาตรการนั้น</span></p>
            <p><span class="ps-5">การมีข้อมูลในการวิเคราะห์ประกอบการตัดสินใจลงทุนอย่างเพียงพอ มีความจำเป็นอย่างยิ่งสำหรับ ผู้ลงทุน ได้แก่</span></p>
            <div class="ps-3">
                <ol class="ps-5">
                    <li>ข้อมูลเกี่ยวกับการดำเนินงานของบริษัทจดทะเบียน หรือข้อมูลที่มีผลกระทบต่อราคาซื้อขาย หลักทรัพย์ของบริษัท ต่อการตัดสินใจลงทุน หรือต่อสิทธิประโยชน์ของผู้ถือหุ้น</li>
                    <li>ข้อมูลราคาและสถิติการซื้อขายในอดีตเพื่อใช้ศึกษาข้อมูลประกอบการลงทุน</li>
                    <li>ดัชนีราคาหลักทรัพย์ เพื่อเป็นเครื่องชี้วัดที่สะท้อนภาพรวมการเคลื่อนไหวของระดับราคาซื้อขายหลักทรัพย์ ว่ามีการเปลี่ยนแปลงขึ้นลงอย่างไรในปัจจุบัน และยังสามารถใช้เป็นตัวเปรียบเทียบ (benchmark) เพื่อวัดผลการบริหารของกองทุนรวม และใช้เป็นปัจจัยอ้างอิงในการออกสัญญาซื้อขายล่วงหน้า หรือตราสารทางการเงินต่างๆ</li>
                    <li>บทวิเคราะห์บริษัทจดทะเบียน</li>
                </ol>
            </div>
            <p><span class="ps-5">ข้อมูลเหล่านี้ผู้ทำหน้าที่ติดต่อผู้ลงทุนจะต้องทราบถึงแหล่งข้อมูล ระยะเวลาที่จะมีการเผยแพร่รวมทั้งคุณภาพของข้อมูลเหล่านั้นในการที่จะนำมาเผยแพร่ให้แก่ผู้ลงทุน</span></p>
            
            <h1 class="text-warning">ภาคผนวกท้ายบทที่ 4</h1>
            <p><span class="ps-5">ตัวอย่างบทวิเคราะห์หลักทรัพย์ของบริษัทหลักทรัพย์เมย์แบงก์กิมเอ็ง (ประเทศไทย) จำกัด (มหาชน)</span></p>
            <div class="card border-0"><img src="../../src/images/icbooks/book-3/appendix-4-1.png" class="img-fluid m-0 w-100" alt="appendix-4-1"></div>
            <div class="card border-0"><img src="../../src/images/icbooks/book-3/appendix-4-2.png" class="img-fluid m-0 w-100" alt="appendix-4-2"></div>
            <div class="card border-0"><img src="../../src/images/icbooks/book-3/appendix-4-3.png" class="img-fluid m-0 w-100" alt="appendix-4-3"></div>
            <div class="card border-0"><img src="../../src/images/icbooks/book-3/appendix-4-4.png" class="img-fluid m-0 w-100" alt="appendix-4-4"></div>
            <div class="card border-0"><img src="../../src/images/icbooks/book-3/appendix-4-5.png" class="img-fluid m-0 w-100" alt="appendix-4-5"></div>
            <div class="card border-0"><img src="../../src/images/icbooks/book-3/appendix-4-6.png" class="img-fluid m-0 w-100" alt="appendix-4-6"></div>
            <div class="card border-0"><img src="../../src/images/icbooks/book-3/appendix-4-7.png" class="img-fluid m-0 w-100" alt="appendix-4-7"></div>
            <div class="card border-0"><img src="../../src/images/icbooks/book-3/appendix-4-8.png" class="img-fluid m-0 w-100" alt="appendix-4-8"></div>
            <div class="card border-0"><img src="../../src/images/icbooks/book-3/appendix-4-9.png" class="img-fluid m-0 w-100" alt="appendix-4-9"></div>
            <div class="card border-0"><img src="../../src/images/icbooks/book-3/appendix-4-10.png" class="img-fluid m-0 w-100" alt="appendix-4-10"></div>
            <div class="card border-0"><img src="../../src/images/icbooks/book-3/appendix-4-11.png" class="img-fluid m-0 w-100" alt="appendix-4-11"></div>
            <div class="card border-0"><img src="../../src/images/icbooks/book-3/appendix-4-12.png" class="img-fluid m-0 w-100" alt="appendix-4-12"></div>
            <div class="card border-0"><img src="../../src/images/icbooks/book-3/appendix-4-13.png" class="img-fluid m-0 w-100" alt="appendix-4-13"></div>
            <div class="card border-0"><img src="../../src/images/icbooks/book-3/appendix-4-14.png" class="img-fluid m-0 w-100" alt="appendix-4-14"></div>
            <div class="card border-0"><img src="../../src/images/icbooks/book-3/appendix-4-15.png" class="img-fluid m-0 w-100" alt="appendix-4-15"></div>
            <div class="card border-0"><img src="../../src/images/icbooks/book-3/appendix-4-16.png" class="img-fluid m-0 w-100" alt="appendix-4-16"></div>
            <div class="card border-0"><img src="../../src/images/icbooks/book-3/appendix-4-17.png" class="img-fluid m-0 w-100" alt="appendix-4-17"></div>
            <div class="card border-0"><img src="../../src/images/icbooks/book-3/appendix-4-18.png" class="img-fluid m-0 w-100" alt="appendix-4-18"></div>

        </div>
        <div class="row border-top" id="reference">
            <small><a href="#from1" id="to1">\(\scriptsize ^1\)</a> การซื้อขายตั้งแต่วันศุกร์ที่ 2 มีนาคม พ.ศ. 2561 เป็นต้นไป บริษัท สำนักหักบัญชี (ประเทศไทย) จำกัด จะปรับ วันชำระราคาและส่งมอบหลักทรัพย์เป็นวันทำการที่สองนับจากวันที่ซื้อขาย (T+2)</small>
            <small><a href="#from2" id="to2">\(\scriptsize ^2\)</a> เนื่องจากบริษัท สำนักหักบัญชี (ประเทศไทย) จำกัด จะปรับวันชำระราคาและส่งมอบหลักทรัพย์เป็นวันทำการที่สองนับจากวันที่ซื้อขาย (T+2) เริ่มแต่วันที่ 2 มีนาคม พ.ศ. 2561 เป็นต้นไป ดังนั้นการขึ้นเครื่องหมาย X ก็จะปรับเป็น 2 วันทำการด้วยเช่นกัน</small>
            <small><a href="#from3" id="to3">\(\scriptsize ^3\)</a> เช่น จำนวนสมาชิกทั้งหมด 33 ราย, 1/3 ของสมาชิกทั้งหมดคือ 11 ราย ดังนั้นต้องมีสมาชิกขัดข้อง 12 รายขึ้นไป จึงจะเป็นไปตามหลักเกณฑ์</small>
            <small><a href="#from4" id="to4">\(\scriptsize ^4\)</a> ตัวอย่างเช่น กรมป้องกันและบรรเทาสาธารณภัย กระทรวงมหาดไทย ได้กำหนดความหมายของการก่อการจลาจลว่าหมายถึง การก่อความไม่สงบที่มีลักษณะคล้ายสงครามกลางเมือง คือมีมวลชนขนาดใหญ่รวมตัวกันเคลื่อนไหวเพื่อนำไปสู่การเปลี่ยนแปลง และอาจจะไม่สามารถควบคุมมวลชนที่มารวมตัวกันนั้นได้ จนนำไปสู่การจลาจล สร้างความวุ่นวาย สับสนและเกิดความเสียหาย โดยเมื่อสถานการณ์พัฒนาสู่การจลาจลแล้วก็จะมีการปราบปรามจากเจ้าหน้าที่รัฐ </small>
            <small><a href="#from5" id="to5">\(\scriptsize ^5\)</a> ตัวอย่างเช่น กรมป้องกันและบรรเทาสาธารณภัย กระทรวงมหาดไทย ได้กำหนดความหมายของการก่อการร้ายว่า หมายถึง การกระทำใดๆ ที่สร้างความปั่นป่วนให้ประชาชนเกิดความหวาดกลัว หรือเพื่อขู่เข็ญหรือบีบบังคับรัฐบาล หรือองค์การระหว่างประเทศให้กระทำหรือละเว้นกระทำการอย่างหนึ่งอย่างใดอันก่อให้เกิดความเสียหายต่อชีวิตและทรัพย์สินที่สำคัญ</small>
            <small><a href="#from6" id="to6">\(\scriptsize ^6\)</a> เนื่องจาก บริษัท สำนักหักบัญชี (ประเทศไทย) จำกัด จะปรับวันชำระราคาและส่งมอบหลักทรัพย์เป็นวันทำการที่สองนับจากวันที่ซื้อขาย (T+2) เริ่มแต่วันที่ 2 มีนาคม พ.ศ. 2561 เป็นต้นไป ดังนั้นการขึ้นเครื่องหมาย X ก็จะปรับเป็น 2 วันทำการด้วยเช่นกัน</small>
        </div>
    </div>
</body>
</html>
# 4.1 ระบบการซื้อขายหลักทรัพย์ของตลาดหลักทรัพย์แห่งประเทศไทย

## 4.1.1 พัฒนาการของระบบซื้อขาย

ตลาดหลักทรัพย์แห่งประเทศไทย เปิดให้มีการซื้อขายครั้งแรกเมื่อวันที่ 30 เมษายน พ.ศ. 2518 ภายใต้วิธีการซื้อขายแบบประมูลราคาอย่างเปิดเผย (open auction) ด้วยวิธีเคาะกระดานในห้องค้าหลักทรัพย์ (trading floor) จนกระทั่งในวันที่ 31 พฤษภาคม พ.ศ. 2534 ตลาดหลักทรัพย์ฯ ได้เปลี่ยนมาใช้ระบบการซื้อขายด้วยคอมพิวเตอร์เป็นครั้งแรก เรียกว่าระบบ ASSET (Automated System for the Stock Exchange of Thailand) และเมื่อสิงหาคม พ.ศ. 2551 ได้ปรับปรุงระบบซื้อขายใหม่เป็น ระบบ ARMS (Advanced Resilience Matching System) เพื่อรองรับรูปแบบการดำเนินธุรกรรมใหม่ๆ รวมทั้งเพิ่มประสิทธิภาพของการบริหารความเสี่ยง รวมถึงจัดให้มีระบบสำรองกรณีระบบขัดข้อง

เพื่อรองรับการเติบโตของตลาดทุนอย่างต่อเนื่อง ในวันที่ 3 กันยายน พ.ศ. 2555 ตลาดหลักทรัพย์ฯ ได้เปิดตัวระบบซื้อขายใหม่เรียกว่า SET CONNECT เพื่อตอบสนองการขยายตัวทางธุรกิจของอุตสาหกรรมหลักทรัพย์ โดยระบบใหม่สามารถรองรับปริมาณการซื้อขายที่ขยายตัวเพิ่มขึ้น รวมถึงการออกสินค้าหรือบริการใหม่ๆ ของตลาดหลักทรัพย์ฯ ทำให้การเข้าถึง และเชื่อมต่อระบบส่งคำสั่งซื้อขายของบริษัทสมาชิกหรือผู้ลงทุนต่างประเทศกับระบบซื้อขายของตลาดหลักทรัพย์ฯ สะดวก รวดเร็วมากขึ้นด้วย protocol ที่เป็นมาตรฐานสากล รวมทั้งการรองรับธุรกรรมใหม่ๆ ที่จะเกิดขึ้นในอนาคต

## 4.1.2 ระบบการซื้อขายหลักทรัพย์ SET CONNECT

ระบบซื้อขายใหม่ที่เรียกว่า SET CONNECT เป็นระบบซื้อขายที่ตลาดหลักทรัพย์แห่งประเทศไทยพัฒนาขึ้นจากนวัตกรรมและเทคโนโลยีที่ทันสมัยระดับสากล ด้วยความร่วมมือกับบริษัท Cinnober Financial Technology AB ซึ่งเป็นผู้เชี่ยวชาญการพัฒนาระบบงานสำหรับธุรกิจตลาดหลักทรัพย์ชั้นนำจากประเทศสวีเดน โดยระบบซื้อขายใหม่นี้มีความเร็ว มีประสิทธิภาพ และสามารถรองรับปริมาณคำสั่งซื้อขายได้จำนวนมาก พร้อมรองรับการออกผลิตภัณฑ์ทางการเงินรูปแบบใหม่ๆ จากทั้งในและต่างประเทศ สามารถตอบสนองความต้องการของผู้ลงทุนได้อย่างรวดเร็ว เพื่อยกระดับตลาดทุนไทยสู่การแข่งขันและการเชื่อมโยง ในระดับสากล

### รองรับปริมาณการซื้อขายและมีความน่าเชื่อถือระดับสากล

“SET CONNECT” มีการออกแบบระบบงานเพื่อให้สามารถทำงานได้มีประสิทธิภาพสูงสุดโดยสามารถปรับเพิ่มระบบให้สามารถรองรับปริมาณการซื้อขายที่เพิ่มขึ้นได้ในอนาคต นอกจากนี้ในทางเทคนิคยังได้ออกแบบระบบให้มีการสำรองในทุกด้าน รวมถึงมีระบบสำรองรองรับในกรณีระบบหลักเกิดขัดข้อง

### มาตรฐานการเชื่อมต่อที่เป็นสากล

“SET CONNECT” รองรับมาตรฐานการเชื่อมต่อที่เป็นมาตรฐานสากลด้วย FIX Protocol และยังสามารถเชื่อมโยง รับส่งข้อมูลกับตลาดหลักทรัพย์อื่นๆ ได้สะดวกและรวดเร็ว นอกจากนั้นยังมีทางเลือกในการเชื่อมต่อด้วย EMAPI - proprietary protocol ด้วย

### รองรับการซื้อขายแบบ High Frequency Trading

“SET CONNECT” รองรับคำสั่งซื้อขายได้เร็วในระดับ microsecond (1 ในล้านวินาที) เทียบเท่ากับความเร็วของตลาดหลักทรัพย์ชั้นนำของโลก สามารถรองรับคำสั่งซื้อขายแบบ high frequency trading (HFT) ซึ่งมีการเติบโตอย่างรวดเร็วในปัจจุบัน โดย HFT เป็นการส่งคำสั่งซื้อขายด้วยวิธี algorithmic trading ซึ่งใช้ความเร็วของคอมพิวเตอร์ในการระบุโอกาสการลงทุนที่เกิดขึ้นเพียงเสี้ยววินาที ซึ่งเป็นการเพิ่มโอกาสสร้างผลตอบแทนให้แก่ผู้ลงทุน

# 4.2 การซื้อขายตราสารทุนในตลาดหลักทรัพย์แห่งประเทศไทย

## 4.2.1 โครงสร้างและกระบวนการซื้อขาย

![](https://prod-files-secur)

ในการซื้อขายหลักทรัพย์ จะต้องกระทำผ่านสมาชิกของตลาดหลักทรัพย์ฯ เท่านั้น โดยตลาดหลักทรัพย์ฯ จะเป็นผู้กำหนดหมายเลขประจำตัวให้กับบริษัทสมาชิก โดยที่บริษัทสมาชิก และบุคคลที่ทำหน้าที่ส่งคำสั่งซื้อขายในนามของบริษัทสมาชิกจะต้องได้รับอนุญาตจากตลาดหลักทรัพย์ฯ

จากรูปที่ 4-1 แสดงให้เห็นภาพรวมของกระบวนการซื้อขายหลักทรัพย์ในตลาดหลักทรัพย์ฯ เมื่อลูกค้าฝั่งซื้อหลักทรัพย์ส่งคำสั่งซื้อหลักทรัพย์ให้สมาชิกของตลาดหลักทรัพย์ฯ ที่ทำหน้าที่เป็นนายหน้าซื้อขายหลักทรัพย์หรือ broker แล้ว broker จะดำเนินการส่งคำสั่งของลูกค้าเข้าสู่ระบบการซื้อขายหลักทรัพย์ในตลาดหลักทรัพย์ฯ ส่วนลูกค้าฝั่งขายหลักทรัพย์ก็จะส่งคำสั่งขายหลักทรัพย์ให้ broker ซึ่ง broker จะดำเนินการส่งคำสั่งของลูกค้าเข้าสู่ระบบการซื้อขายหลักทรัพย์ในตลาดหลักทรัพย์ฯ เช่นเดียวกัน เมื่อคำสั่งซื้อและขายหลักทรัพย์ของลูกค้าเข้าไปตกลงซื้อขายหรือจับคู่กัน (execute) ในระบบการซื้อขายแล้ว broker ของผู้ซื้อหลักทรัพย์ มีหน้าที่เรียกเก็บเงินจากลูกค้าและเป็นผู้ชำระเงินค่าซื้อหลักทรัพย์นั้นให้กับบริษัทสำนักหักบัญชี (ประเทศไทย) จำกัด (TCH)$\footnotesize ^1$ ซึ่งเป็นตัวกลางในการชำระเงินให้กับบริษัทหลักทรัพย์และรับมอบหรือส่งมอบหลักทรัพย์ให้แก่บริษัทหลักทรัพย์ ส่วน broker ของผู้ขายหลักทรัพย์ มีหน้าที่เรียกให้ลูกค้าส่งมอบหลักทรัพย์ (กรณีลูกค้าไม่มีหลักทรัพย์ที่บริษัทหลักทรัพย์) หรือโอนหลักทรัพย์ให้กับ TCH เพื่อที่ TCH จะดำเนินการส่งมอบหุ้นให้กับ broker ของผู้ซื้อ และ broker ของผู้ซื้อก็จะรับหลักทรัพย์นั้นเข้าบัญชีซื้อขายหลักทรัพย์ของลูกค้าต่อไป

## 4.2.2 วิธีการและหลักเกณฑ์การซื้อขายหลักทรัพย์ในตลาดหลักทรัพย์แห่งประเทศไทย

### วิธีการซื้อขาย

ผู้ลงทุนสามารถซื้อขายหลักทรัพย์โดยผ่านระบบการซื้อขายของตลาดหลักทรัพย์ฯ ได้ 2 วิธี คือ

1. ***การซื้อขายด้วยวิธีจับคู่อัตโนมัติ (automatic order matching: AOM)***
    
    เป็นวิธีการซื้อขายที่ผู้ซื้อและผู้ขายส่งการเสนอซื้อและเสนอขายด้วยคอมพิวเตอร์ผ่านเข้ามายังระบบการซื้อขายของตลาดหลักทรัพย์ฯ โดยที่ระบบคอมพิวเตอร์ของตลาดหลักทรัพย์ฯ จะทำการเรียงลำดับ และจับคู่คำสั่งซื้อขายให้โดยอัตโนมัติ
    
    **การจัดเรียงลำดับคำสั่งซื้อขาย** เมื่อสามารถส่งคำสั่งซื้อขายเข้ามา ระบบการซื้อขายจะเก็บคำสั่งซื้อขายไว้ตั้งแต่เวลาที่ส่งคำสั่งซื้อขาย จนถึงสิ้นวันทำการ และจัดเรียงคำสั่งซื้อขายตามลำดับของราคาและเวลาที่ดีที่สุด (price then time priority) โดยมีหลักการคือ
    
    (1) คำสั่งซื้อที่มีราคาเสนอซื้อสูงที่สุดจะถูกจัดเรียงไว้ในลำดับที่หนึ่ง และถ้ามีราคาเสนอซื้อที่สูงกว่าถูกส่งเข้ามาใหม่ จะจัดเรียงราคาเสนอซื้อที่สูงกว่าเป็นการเสนอซื้อในลำดับแรกก่อน และถ้ามีการเสนอซื้อ ในแต่ละราคามากกว่าหนึ่งรายการ ให้จัดเรียงตามลำดับเวลา โดยการเสนอซื้อที่ปรากฏในระบบการซื้อขายก่อนจะถูกจัดไว้เป็นการเสนอซื้อในลำดับก่อน 
    
    (2) คำสั่งขายที่มีราคาเสนอขายต่ำที่สุดจะถูกจัดเรียงไว้ในลำดับที่หนึ่ง และถ้ามีราคาเสนอขายที่ต่ำกว่าถูกส่งเข้ามาใหม่จะจัดเรียงราคาเสนอขายที่ต่ำกว่าเป็นการเสนอขายในลำดับแรกก่อน และถ้ามีการ เสนอขายในแต่ละราคามากกว่าหนึ่งรายการ ให้จัดเรียงตามเวลา โดยการเสนอขายที่ปรากฏในระบบการ ซื้อขายก่อนจะถูกจัดไว้เป็นการเสนอขายในลำดับก่อน
    
    **การจับคู่การซื้อขาย (matching)** เมื่อคำสั่งซื้อขายผ่านเข้ามาในระบบซื้อขายแล้ว ระบบซื้อขายจะตรวจสอบว่าคำสั่งนั้นสามารถจับคู่กับคำสั่งด้านตรงข้ามได้ทันทีหรือไม่ ถ้าคำสั่งนั้นสามารถจับคู่ได้ทันทีระบบก็จะทำการจับคู่ให้ แต่ถ้าคำสั่งนั้น ไม่สามารถจับคู่ได้ ระบบจะจัดเรียงคำสั่งซื้อขายนั้นตามหลักการ price then time priority ตามที่กล่าวข้างต้นเพื่อรอการจับคู่คำสั่งต่อไป
    
2. ***การซื้อขายด้วยวิธีบันทึกการซื้อขาย (trade report)***
    
    วิธีการซื้อขายหลักทรัพย์แบบ trade report เดิมใช้ชื่อว่า put-through (PT) ซึ่งเป็นการซื้อขายที่ผู้ซื้อและผู้ขายได้ทำการต่อรองเพื่อตกลงซื้อขายกัน (dealing) แล้วจึงบันทึกรายการซื้อขายนั้นเข้ามาในระบบซื้อขาย โดยบริษัทสมาชิกสามารถประกาศโฆษณา (advertise) การเสนอซื้อหรือเสนอขายของตนผ่านระบบการซื้อขายได้ การซื้อขายด้วยวิธี trade report สามารถแบ่งออกได้เป็น 2 ประเภทคือ
    
    (1) การซื้อขายระหว่างสมาชิก (two-firm trade report) มีหลักเกณฑ์ คือ หากมีการตกลงซื้อขายกันแล้ว ให้สมาชิกทั้งผู้ซื้อและผู้ขายบันทึกรายการซื้อขายเข้ามาในระบบการซื้อขายก่อนเพื่อจับคู่ซื้อขาย 
    
    (2) การซื้อขายโดยสมาชิกผู้ซื้อและผู้ขายเป็นรายเดียวกัน (one-firm trade report) มีหลักเกณฑ์คือ หากมีการตกลงซื้อขายกัน ให้สมาชิกบันทึกรายการซื้อขายเข้ามายังตลาดหลักทรัพย์ฯ 
    
    โดยรายละเอียดของ trade report ทั้ง 2 ประเภทมีดังนี้
    
    - trade report - big lot:
        - ซื้อขายปริมาณ 1 ล้านหุ้นหรือมูลค่า 3 ล้านบาทขึ้นไป
        - ซื้อขายในช่วง trading session, pre-close, off-hour
    - trade report - foreign:
        - ซื้อขายหลักทรัพย์ foreign เช่น หลักทรัพย์ -F, -Q
        - ปริมาณต่ำกว่า 1 ล้านหุ้นและมูลค่าต่ำกว่า 3 ล้านบาท
        - ซื้อขายในช่วง trading session, pre-close, off-hour
    - trade report - off-hour
        - ปริมาณต่ำกว่า 1 ล้านหุ้นและมูลค่าต่ำกว่า 3 ล้านบาท
        - ปริมาณต้องตรงหน่วยการซื้อขาย (board lot)
        - ซื้อขายที่ราคาปิดหรือราคาเฉลี่ย
        - ซื้อขายในช่วง off-hour
    - trade report - buy-in
        - ราคาซื้อขายต้องตรงตามช่วงราคา (tick size)
        - ปริมาณต้องตรงหน่วยการซื้อขาย (board lot)
        - ซื้อขายในช่วง trading session I
        - ผู้ซื้อผู้ขายต้องอยู่ในสมาชิกรายเดียวกัน (one firm trade report)
    
    ทั้งนี้ ตลาดหลักทรัพย์ฯ กำหนดให้สมาชิกจะต้องทำการซื้อขายหลักทรัพย์ โดยผ่านระบบการซื้อขายของตลาดหลักทรัพย์ฯ เท่านั้น สมาชิกจะทำการซื้อขายหลักทรัพย์จดทะเบียนนอกตลาดหลักทรัพย์ฯ ไม่ได้ ไม่ว่าจะเป็นการซื้อขายในฐานะนายหน้าหรือในนามสมาชิกเอง ยกเว้นการซื้อขายดังต่อไปนี้
    
    1. การซื้อหรือขายหลักทรัพย์จดทะเบียนในการขายทอดตลาดเพื่อการบังคับจำนำ
    2. การซื้อหรือขายพันธบัตรรัฐบาล พันธบัตรรัฐวิสาหกิจ หุ้นกู้ หุ้นกู้แปลงสภาพ และใบสำคัญแสดงสิทธิที่จะซื้อหุ้นกู้
    3. การซื้อหรือขายหลักทรัพย์ที่ได้รับอนุญาตจากตลาดหลักทรัพย์ฯ
    4. การซื้อหรือขายคืนหน่วยลงทุนของกองทุนรวมเพื่อผู้ลงทุนซึ่งเป็นคนต่างด้าวกับบริษัทหลักทรัพย์ ซึ่งได้รับใบอนุญาตให้ประกอบธุรกิจหลักทรัพย์ประเภทการจัดการกองทุนรวมดังกล่าว
    
    การซื้อหรือขายตาม 1, 2, 3 และ 4 สมาชิกต้องรายงานให้ตลาดหลักทรัพย์ฯ ทราบภายในระยะเวลา และตามแบบที่ตลาดหลักทรัพย์ฯ กำหนด
    

### ช่องทางการส่งคำสั่งซื้อขาย

ปัจจุบันการส่งคำสั่งซื้อขายมีช่องทาง ดังนี้

1. การส่งคำสั่งซื้อขายด้วยตนเองที่ห้องค้าหลักทรัพย์ ลูกค้าจะกรอกใบสั่งซื้อหลักทรัพย์ (buy order) หรือใบสั่งขายหลักทรัพย์ (sell order) และยื่นที่ห้องค้าของบริษัทหลักทรัพย์
2. การส่งคำสั่งซื้อขายโดยโทรศัพท์ผ่านทางผู้แนะนำการลงทุน ลูกค้าจะสั่งซื้อขายทางโทรศัพท์ของบริษัทหลักทรัพย์ ซึ่งทางบริษัทหลักทรัพย์จะต้องทำการบันทึกเสียงไว้
3. การส่งคำสั่งซื้อขายทางระบบอินเทอร์เน็ต ลูกค้าจะสั่งซื้อขายหลักทรัพย์ผ่านทางระบบอินเทอร์เน็ตที่บริษัทหลักทรัพย์จัดให้ โดยลูกค้าจะเป็นผู้กำหนด user ID และ password เข้าสู่ระบบด้วยตนเอง และต้องกำหนดรหัสส่งคำสั่งซื้อขาย (PIN no.) ด้วยตนเอง เพื่อนำไปใช้ในการส่งคำสั่งซื้อขาย
4. การส่งคำสั่งซื้อขายผ่านระบบ direct market access (DMA) การซื้อขายหลักทรัพย์ผ่านระบบ DMA เป็นการซื้อขายหลักทรัพย์ที่ทำด้วยระบบอิเล็กทรอนิกส์จากระบบซื้อขายของผู้ลงทุน ส่งคำสั่งซื้อขายผ่านมายังระบบของสมาชิก เข้าสู่ระบบซื้อขายของตลาดหลักทรัพย์ฯ โดยไม่ผ่านเจ้าหน้าที่รับอนุญาตของบริษัทสมาชิก ซึ่งวิธีการซื้อขายต้องใช้วิธีจับคู่โดยอัตโนมัติ (automated order matching หรือ AOM) เท่านั้น ทั้งนี้ ผู้ลงทุนที่สามารถซื้อขายผ่านระบบ DMA ได้แก่
    
    1) ผู้ลงทุนสถาบันตามประกาศคณะกรรมการกำกับหลักทรัพย์และตลาดหลักทรัพย์
    
    2) บริษัทหลักทรัพย์ต่างประเทศที่มอบหมายให้สมาชิกเป็นนายหน้าหรือตัวแทนในการซื้อขายหลักทรัพย์แทน
    
5. การใช้ชุดคำสั่งคอมพิวเตอร์สำหรับส่งคำสั่งซื้อขายได้โดยอัตโนมัติ (program trading/algorithmic trading) หมายถึง ชุดคำสั่งคอมพิวเตอร์สำหรับการเสนอซื้อขายที่สามารถสร้าง และบันทึกการเสนอซื้อขายได้โดยอัตโนมัติ ซึ่งปัจจุบันมีโปรแกรมที่ตลาดหลักทรัพย์ฯ อนุญาตให้บริษัทสมาชิก หรือลูกค้าของสมาชิกใช้ในการส่งคำสั่งซื้อขาย โดยเงื่อนไขการเสนอซื้อขายแบบ program trading ต้องใช้วิธีการซื้อขายด้วย วิธีจับคู่โดยอัตโนมัติ (AOM) โดยสมาชิกต้องขออนุญาตตลาดหลักทรัพย์ฯ ก่อนการใช้งานและใช้งานผ่านช่องทางที่ตลาดหลักทรัพย์ฯ กำหนด

### เวลาทำการซื้อขาย

การซื้อขายด้วยระบบการซื้อขายของตลาดหลักทรัพย์ฯ ให้กระทำได้ในวันจันทร์ถึงวันศุกร์ในเวลาทำการประจำวัน โดยระบบการซื้อขายจะกำหนดเวลาเปิดและปิดทำการซื้อขาย ด้วยวิธีการสุ่มเลือก (random) โดยมีรายละเอียดดังที่แสดงไว้ในตารางที่ 4-1

**ตารางที่ 4-1** ช่วงเวลาการซื้อขายหลักทรัพย์ในตลาดหลักทรัพย์ฯ

![](https://prod-files-secur)

**ตารางที่ 4-1** ช่วงเวลาการซื้อขายหลักทรัพย์ในตลาดหลักทรัพย์ฯ (ต่อ)

![](https://prod-files-secur)

จากช่วงเวลาทำการซื้อขาย (trading session) ข้างต้นสามารถสรุปได้ดังรูปที่ 4-2

![](https://prod-files-secur)

### การคำนวณหาราคาเปิด-ปิด

ในช่วงเวลาก่อนเปิดหรือปิดทำการซื้อขาย สมาชิกจะส่งคำสั่งซื้อขายประเภทระบุราคาซื้อขาย (limit order) หรือคำสั่งประเภท ATO (at the open) ในช่วงก่อนเปิดทำการซื้อขาย หรือ ATC (at the close) ในช่วงก่อนปิดทำการซื้อขาย เข้ามายังระบบการซื้อขายหลักทรัพย์ของตลาดหลักทรัพย์ฯ โดยระบบจะนำคำสั่งซื้อขายทั้งหมดมาเรียงลำดับตามหลักราคาและเวลาที่ดีที่สุด และคำนวณเพื่อหาราคาเปิดหรือราคาปิดโดยมีหลักการคำนวณ ดังนี้

1. ราคาที่ทำให้จับคู่กันได้ในปริมาณมากที่สุด (maximum executable volume)
2. หากราคาตามข้อ 1 มีมากกว่า 1 ราคา ใช้ราคาที่มีปริมาณคงเหลือหลังการจับคู่น้อยที่สุด (minimum imbalance) ตามตัวอย่างที่ 4-1
    
    ![](https://prod-files-secur)
    
3. ในกรณีที่ราคาตามข้อ 2 มีมากกว่า 1 ราคา ให้ใช้ราคาดังต่อไปนี้
    
    3.1 หากมีจำนวนเสนอซื้อรวมมากกว่าจำนวนเสนอขายรวม (positive imbalance) ทุกระดับ ราคา ให้ใช้ราคาตาม ข้อ 2 ที่สูงที่สุด ตามตัวอย่างที่ 4-2
    
    ![](https://prod-files-secur)
    
    3.2 หากมีจำนวนเสนอขายรวมมากกว่าจำนวนเสนอซื้อรวม (negative imbalance) ทุกระดับราคา ให้ใช้ราคาตาม ข้อ 2 ที่ต่ำที่สุด ตามตัวอย่างที่ 4-3
    
    ![](https://prod-files-secur)
    
    3.3 หากมีจำนวนเสนอซื้อรวมเท่ากับจำนวนเสนอขายรวมในทุกระดับราคา ให้ใช้ราคาที่ใกล้เคียง last sale หากไม่มี last sale ให้ใช้ราคาที่ใกล้เคียงราคา IPO หากไม่มีราคา IPO ให้ใช้ราคาที่สูงกว่า ตามตัวอย่างที่ 4-4
    
    ![](https://prod-files-secur)
    
    3.4 หากเป็นกรณีที่มีทั้ง positive imbalance และ negative imbalance ให้พิจารณาเฉพาะ 2 ระดับราคาที่เป็นช่วงเปลี่ยนจาก positive imbalance เป็น negative imbalance และเลือกราคาที่ใกล้เคียง last sale หากไม่มี last sale ให้ใช้ราคาที่ใกล้เคียงราคา IPO หากไม่มีราคา IPO ให้ใช้ราคาที่สูงกว่า ตามตัวอย่างที่ 4-5
    
    ![](https://prod-files-secur)
    
    ทั้งนี้ ระบบการซื้อขายจะจัดให้คำสั่ง ATO/ATC เป็นราคาดังนี้
    
    - หาก ATO/ATC เป็น bid: ระบบการซื้อขายจะเทียบ ระหว่าง bid สูงสุด+1 tick และ offer สูงสุดและเลือกราคาที่สูงกว่า
    - หาก ATO/ATC เป็น offer: ระบบการซื้อขายจะเทียบ ระหว่าง offer ต่ำสุด-1 tick และ bid ต่ำสุดและเลือกราคาที่ต่ำกว่า

### หน่วยการซื้อขาย ช่วงราคา ราคาสูงสุด-ต่ำสุด

***หน่วยการซื้อขาย***

ในการเสนอซื้อเสนอขายหลักทรัพย์ บริษัทสมาชิกจะต้องระบุจำนวนหลักทรัพย์เป็นหน่วยการซื้อขาย (board lot) โดยทั่วไปแล้วตลาดหลักทรัพย์ฯ กำหนดให้หนึ่งหน่วยการซื้อขายเท่ากับ 100 หลักทรัพย์ ตัวอย่างเช่น เสนอซื้อหุ้น XYZ จำนวน 10 หน่วยการซื้อขาย นั่นคือเท่ากับ 10 หน่วย × 100 หุ้น ซึ่งเท่ากับ 1,000 หุ้น

ในกรณีที่หลักทรัพย์มีราคาปิดตั้งแต่ 500 บาทขึ้นไปเป็นระยะเวลา 6 เดือนติดต่อกัน ตลาดหลักทรัพย์ฯ จะเปลี่ยนแปลงขนาดของหน่วยการซื้อขาย โดยกำหนดให้ 1 หน่วยการซื้อขายของหลักทรัพย์นั้นเท่ากับ 50 หลักทรัพย์ โดยตลาดหลักทรัพย์ฯ จะประกาศให้ทราบเป็นการล่วงหน้าก่อนที่จะมีการปรับหน่วยการซื้อขาย ส่วนการเสนอซื้อขายที่มีจำนวนน้อยกว่า 1 หน่วยการซื้อขาย ให้สมาชิกซื้อขายหลักทรัพย์แบบหน่วยย่อย

***ช่วงราคา (spread)***

ช่วงราคา หมายถึง การเคลื่อนไหวขั้นต่ำของราคาหลักทรัพย์สำหรับการเสนอซื้อเสนอขายหลักทรัพย์ด้วยวิธี AOM ซึ่งช่วงราคาขึ้นอยู่กับระดับราคาของแต่ละหลักทรัพย์ดังนี้

**ตารางที่ 4-2** แสดงช่วงราคาของราคาหลักทรัพย์

![](https://prod-files-secur)

ทั้งนี้ การเสนอซื้อขายหลักทรัพย์ประเภทกองทุนรวม และ อีทีเอฟ (ETF) ไม่ได้ใช้ช่วงราคาตามตารางข้างต้น แต่ใช้ช่วงราคา 0.01 บาท ในทุกระดับราคา

***การกำหนดราคาเสนอซื้อขายสูงสุดและต่ำสุดของหลักทรัพย์ (ceiling & floor limits)***

ตลาดหลักทรัพย์ฯ กำหนดราคาเสนอซื้อขายสูงสุดและต่ำสุด โดยให้ราคาเสนอซื้อขายหลักทรัพย์สามารถเปลี่ยนแปลงเพิ่มขึ้นหรือลดลงได้สูงสุดไม่เกินร้อยละ 30 ของราคาปิดวันก่อนหน้าของหลักทรัพย์นั้นยกเว้นหลักทรัพย์ที่คำนวณราคาสูงสุด-ต่ำสุดได้น้อยกว่า +1 ช่วงราคา ให้กำหนดราคาสูงสุด-ต่ำสุด เป็น +1 ช่วงราคาของราคาปิดวันก่อนหน้า

ตัวอย่างการคำนวณราคาสูงสุด-ต่ำสุดของหลักทรัพย์ในกรณีทั่วไป

หลักทรัพย์ A มีราคาปิดครั้งก่อน 150 บาท

$$
\footnotesize \begin{split} 
\text{ceiling \& floor 30\% ของราคาปิด} &= 150 \times 0.30 = 45 \ \text{บาท} \\
\text{ราคาสูงสุด (ceiling)} &= 150 + 45 = 195 \ \text{บาท} \\
\text{ราคาต่ำสุด (floor)} &= 150 - 45 = 105 \ \text{บาท}
\end{split}
$$

ตัวอย่างต่อไปนี้ เป็นตัวอย่างการคำนวณราคาสูงสุด-ต่ำสุดในกรณีอื่นๆ

1. หลักทรัพย์ที่เริ่มการซื้อขายวันแรกในตลาดหลักทรัพย์ฯ
    
    หุ้นสามัญ หุ้นบุริมสิทธิ และกองทุนรวมให้มี ceiling & floor ไม่เกิน 3 เท่า ของราคา IPO โดย floor จะไม่ต่ำกว่า 0.01 บาท
    
2. ราคาซื้อขายใบสำคัญแสดงสิทธิที่จะซื้อหุ้นหรือหน่วยลงทุน (warrant) 
    
    ใบสำคัญแสดงสิทธิที่จะซื้อหุ้นสามัญหรือหน่วยลงทุน สามารถเปลี่ยนแปลงเพิ่มขึ้นสูงสุดหรือลดลงต่ำสุดไม่เกินร้อยละ 30 ของหุ้นสามัญ คูณด้วยสิทธิในการซื้อหุ้นหรือหน่วยลงทุน ที่จะได้รับจากการใช้สิทธิของใบสำคัญแสดงสิทธิจำนวน 1 สิทธิ
    
    **ตัวอย่าง 4-6** หลักทรัพย์ ABC มีราคาปิดครั้งก่อน 15 บาท และหลักทรัพย์ ABC-W มีราคาปิดครั้งก่อน 5 บาท และสิทธิในการซื้อหุ้นเท่ากับ 1 warrant : 1.2 หุ้น
    
    $$
    \footnotesize \begin{split} 
    \begin{aligned}\text{range 30\% ของ underlying stock} \\ \text{คูณด้วยสิทธิของ warrant}\end{aligned}  &= (15 \times 0.30) \times 1.2 = 5.4 \\ 
    \text{ราคาปิดครั้งก่อนของ ABC-W} &= 5 \ \text{บาท} \\
    \text{ราคาสูงสุด (ceiling)} &= 5 + 5.4 \ \ \ \ = 10.40 \ \text{บาท} \\
    \text{ราคาต่ำสุด (floor)} &= 5 - 5.4 \ \ \ \ = −0.40 \ \text{ส่งผลให้ราคาต่ำสุดเท่ากับ 0.01 บาท}
    \end{split}
    $$
    
3. หุ้นสามัญกรณี XD
    
    หลักทรัพย์ A มีราคาปิดครั้งก่อน 150 บาท และประกาศจ่ายเงินปันผลในอัตราหุ้นละ 2 บาท ดังนั้น ราคาที่ไม่รวมสิทธิ = ราคาปิดครั้งก่อน - เงินปันผล = 150-2 = 148 บาท 
    
    Range 30% = 148 x 0.30 = 44.40
    
    ราคาสูงสุด = 148 + 44.40 = 192.40 เมื่อปรับราคาให้ตรงตามช่วงจะได้ราคาสูงสุด = 192 บาท
    
    ราคาต่ำสุด = 148 - 44.40 = 103.60 เมื่อปรับราคาให้ตรงตามช่วงจะได้ราคาต่ำสุด = 104 บาท
    
4. กรณีหลักทรัพย์นั้นไม่มีการซื้อขายติดต่อกันเกินกว่า 15 วันทำการขึ้นไป
    - ในกรณีที่ตลาดหลักทรัพย์ฯ ขึ้นเครื่องหมาย SP ติดต่อกันเกินกว่า 15 วันทำการขึ้นไป ตลาดหลักทรัพย์ฯ อาจไม่กำหนด ceiling & floor ของหลักทรัพย์ในวันแรกที่ตลาดหลักทรัพย์ฯ เปิดให้ซื้อขายหลักทรัพย์นั้นๆ แล้วแต่กรณี
    - ในกรณีที่หลักทรัพย์ไม่มีการซื้อขายติดต่อกันเกินกว่า 15 วันทำการขึ้นไป (ในช่วงเปิดทำการซื้อขาย ตามปกติ) บริษัทสมาชิกสามารถขอให้ตลาดหลักทรัพย์ฯ ปรับ ceiling & floor ของ หลักทรัพย์ดังกล่าวได้ เนื่องจากเห็นว่าหลักทรัพย์นั้นไม่สามารถซื้อขายได้ตามกลไกปกติ โดยจะต้องส่งหนังสือเพื่อร้องขอมายังตลาดหลักทรัพย์ฯ ซึ่งตลาดหลักทรัพย์ฯ จะพิจารณาเป็นรายหลักทรัพย์

### **Program Trading**

หมายถึง ชุดคำสั่งคอมพิวเตอร์สำหรับการเสนอซื้อขายที่สามารถสร้างและบันทึกการเสนอซื้อขายได้โดยอัตโนมัติ ซึ่งปัจจุบัน program trading ที่ตลาดหลักทรัพย์ฯ อนุญาตให้บริษัทสมาชิก หรือลูกค้าของสมาชิกใช้ในการส่งคำสั่งซื้อขายสามารถแบ่งได้เป็น 2 กลุ่มดังนี้

1. market making เป็นชุดคำสั่งคอมพิวเตอร์สำหรับสมาชิกที่เป็น market maker เพื่อทำหน้าที่เป็นผู้ดูแลสภาพคล่องของหลักทรัพย์
2. ชุดคำสั่งคอมพิวเตอร์ประเภทอื่น ที่ได้รับอนุญาตจากตลาดหลักทรัพย์ฯ ตามหลักเกณฑ์ วิธีการและเงื่อนไขที่กำหนด เช่น VWAP, TWAP, volume inline, price inline, implementation shortfall, reserve, float และ on-close เป็นต้น

เงื่อนไขการเสนอซื้อขายแบบ program trading ต้องใช้วิธีการซื้อขายด้วยวิธีจับคู่โดยอัตโนมัติ (automated order matching หรือ AOM) เท่านั้น โดยสมาชิกต้องขออนุญาตตลาดหลักทรัพย์ฯ ก่อนการ ใช้งาน และใช้งานผ่านช่องทางที่ได้รับอนุญาตจากตลาดหลักทรัพย์ฯ

ทั้งนี้สมาชิกสามารถยื่นขออนุญาตใช้ program trading ได้ใน 2 แนวทาง

1. ขออนุญาตใช้ชุดคำสั่งเป็นรายกลยุทธ์ (strategy): สมาชิกต้องส่งรายละเอียดของ strategy ที่ต้องการใช้ มาให้ตลาดหลักทรัพย์ฯ พิจารณาอนุญาตก่อนการใช้งาน
2. ขออนุญาตใช้ชุดคำสั่งผ่านระบบบริหารความเสี่ยง (pre-trade risk management control): สมาชิกที่มีระบบ pre-trade risk management ที่ผ่านการอนุญาตจากตลาดหลักทรัพย์ฯ จะสามารถใช้งาน program trading ได้ทุก strategy โดยสมาชิกต้องแจ้ง strategy ที่ต้องการใช้ให้ตลาดหลักทรัพย์ฯ ทราบก่อนเริ่มใช้งาน

### การซื้อขายหลักทรัพย์นอกเวลาทำการ (off-hour trading)

การซื้อขายนอกเวลาทำการเป็นการเปิดโอกาสให้ผู้ลงทุนและสมาชิกสามารถซื้อขายได้เพิ่มเติมหลังจากที่ตลาดหลักทรัพย์ฯ ปิดการซื้อขายในช่วงเวลาประจำวัน เพื่ออำนวยความสะดวกให้ผู้ลงทุนสามารถบริหาร และปรับพอร์ตการลงทุน (portfolio) ของตนได้เหมาะสมยิ่งขึ้น นอกจากนี้ เพื่อให้สามารถแก้ไข รายการซื้อขายที่ผิดพลาดเพื่อ cover รายการซื้อขายที่ทำไปแล้วในระหว่างวัน สำหรับหลักเกณฑ์การ ซื้อขายมีดังนี้

- ระยะเวลาซื้อขาย: ตั้งแต่เวลาปิด-17:00 น.
- วิธีการซื้อขาย: ให้ซื้อขายด้วยวิธี trade report เท่านั้น โดยทำการบันทึกรายการซื้อขายตาม หลักเกณฑ์การซื้อขายเป็นการเฉพาะ

### ข้อกำหนดการหยุดการซื้อขายเป็นการชั่วคราวกรณี (circuit breaker)

กรณีที่สภาวะการซื้อขายมีความผันผวนรุนแรง ราคาหลักทรัพย์โดยรวมเปลี่ยนแปลงลดลงมาก เพื่อให้ผู้ลงทุนมีเวลาในการตรวจสอบข้อมูลข่าวสารที่มีผลกระทบต่อการลงทุนอย่างครบถ้วน ตลาดหลักทรัพย์ฯ จะหยุดทำการซื้อขายโดยอัตโนมัติเป็นการชั่วคราว ตามหลักเกณฑ์ดังนี้:

- ครั้งที่ 1 เมื่อ SET Index เปลี่ยนแปลงลดลงถึง 10% ของค่าดัชนีปิดในวันทำการก่อนหน้า ตลาดหลักทรัพย์ฯ จะพักการซื้อขายหลักทรัพย์ ทั้งหมดเป็นเวลา 30 นาที และ
- ครั้งที่ 2 เมื่อ SET Index เปลี่ยนแปลงลดลงถึง 20% (ลดลงอีก 10%) ของค่าดัชนีปิดในวันทำการก่อนหน้า ตลาดหลักทรัพย์ฯ จะพักการซื้อขายหลักทรัพย์ทั้งหมดเป็นเวลา 1 ชั่วโมง

และหลังจากการทำงานครั้งที่ 2 ของ circuit breaker แล้ว ตลาดหลักทรัพย์ฯ จะเปิดให้ทำการซื้อขายต่อไป จนถึงเวลาปิดทำการตามปกติ โดยไม่มีการหยุดพักการซื้อขายอีก

หากระยะเวลาในรอบการซื้อขายที่ circuit breaker ทำงานนั้นเหลือไม่ถึง 30 นาที หรือ 1 ชั่วโมง ก็จะหยุดพักการซื้อขายเพียงระยะเวลาที่เหลือในรอบการซื้อขายนั้น แล้วเปิดให้ซื้อขายหลักทรัพย์ได้ตามปกติในรอบการซื้อขายถัดไป

### การขึ้นเครื่องหมายสิทธิประโยชน์และเครื่องหมายประกอบการซื้อขาย

เพื่อให้เกิดความมั่นใจในความถูกต้องและประสิทธิภาพในการซื้อขายหลักทรัพย์ ตลาดหลักทรัพย์ฯ จึงใช้สัญลักษณ์พิเศษเพื่อกำกับการซื้อขายหลักทรัพย์และเป็นการแจ้งให้ผู้ลงทุนทราบถึงสถานการณ์และเงื่อนไขพิเศษ ที่อาจส่งผลกระทบต่อหลักทรัพย์ของบริษัทจดทะเบียนต่างๆ

***เครื่องหมายแสดงสิทธิประโยชน์***

สัญลักษณ์ต่างๆ ที่กำกับอยู่ข้างหลักทรัพย์ในการซื้อขายหลักทรัพย์ จะบอกความหมายให้แก่ผู้ลงทุนได้รับทราบ ดังต่อไปนี้

**XD (excluding dividend)** หมายถึง ผู้ซื้อหลักทรัพย์ไม่ได้สิทธิรับเงินปันผล

**XR (excluding right)** หมายถึง ผู้ซื้อหลักทรัพย์ไม่ได้สิทธิจองซื้อหุ้นออกใหม่

**XW (excluding warrants)** หมายถึง ผู้ซื้อหลักทรัพย์ไม่ได้สิทธิรับใบสำคัญแสดงสิทธิที่จะซื้อหลักทรัพย์

**XT (excluding transferable subscription rights)** หมายถึง ผู้ซื้อหลักทรัพย์ไม่ได้สิทธิรับใบสำคัญแสดงสิทธิในการซื้อหุ้นเพิ่มทุนที่โอนสิทธิได้

**XA (excluding all)** หมายถึง ผู้ซื้อหลักทรัพย์ไม่ได้สิทธิทุกประเภทที่บริษัทประกาศให้ในคราวนั้น 

**XE (excluding exercise)** หมายถึง การปิดสมุดทะเบียนพักการโอนหุ้น เพื่อให้สิทธิแก่ผู้ถือหุ้นในการนำตราสารสิทธิไปแปลงสภาพเป็นหุ้นอ้างอิง

**XM (excluding meetings)** หมายถึง ผู้ซื้อหลักทรัพย์ไม่มีสิทธิเข้าประชุมผู้ถือหุ้น

**XN (excluding capital return)** หมายถึง ผู้ซื้อหลักทรัพย์ไม่มีสิทธิในการรับเงินคืนจากการลดทุน

**XB (excluding other benefit)** หมายถึง ผู้ซื้อหลักทรัพย์ ไม่ได้สิทธิจองซื้อหุ้นออกใหม่ ในกรณีต่อไปนี้

- สิทธิจองซื้อหุ้นบุริมสิทธิ ที่จัดสรรให้แก่ผู้ถือหุ้นสามัญ
- สิทธิจองซื้อหุ้นสามัญ ที่จัดสรรให้แก่ผู้ถือหุ้นบุริมสิทธิ
- สิทธิในการจองซื้อหลักทรัพย์ที่เสนอขายให้แก่ประชาชนทั่วไป (public offering) โดยจัดสรรให้แก่ผู้ถือหุ้นเดิมของบริษัท
- สิทธิในการจองซื้อหลักทรัพย์ของบริษัทในเครือ

ตลาดหลักทรัพย์ฯ จะขึ้นเครื่องหมาย X ดังกล่าว ล่วงหน้า 2 วันทำการ$\footnotesize ^2$ ก่อนวันที่บริษัทผู้ออกหลักทรัพย์กำหนดปิดสมุดทะเบียนพักการโอนหลักทรัพย์

***เครื่องหมายประกอบการซื้อขายที่แสดงการห้ามหรือให้ผู้ลงทุนระวังในประเด็นต่าง ๆ***

**Notice Pending (NP)**

เป็นเครื่องหมายที่แสดงให้ผู้ลงทุนทราบว่าบริษัทจดทะเบียนมีข่าวสารหรือสารสนเทศต้องชี้แจงหรือรายงานต่อตลาดหลักทรัพย์ฯ โดยตลาดหลักทรัพย์ฯ จะขึ้นเครื่องหมายดังกล่าวเมื่อบริษัทจดทะเบียนไม่จัดส่งงบการเงินหรือรายงานให้ตลาดหลักทรัพย์ฯ ภายในระยะเวลาที่กำหนด หรือตลาดหลักทรัพย์ฯ อยู่ระหว่างรอคำชี้แจงหรือรายงานเพิ่มเติมจากบริษัทจดทะเบียนหรือข่าวสารที่ได้รับจากบริษัทจดทะเบียนยังไม่ครบถ้วนหรือชัดเจนเพียงพอ

**Notice Received (NR)**

เป็นเครื่องหมายที่แสดงให้ผู้ลงทุนทราบว่าบริษัทจดทะเบียนได้ชี้แจงหรือรายงานข่าวสารหรือสารสนเทศต่อตลาดหลักทรัพย์ฯ แล้ว และข่าวสารดังกล่าวได้เผยแพร่แก่ผู้ลงทุนแล้ว โดยตลาดหลักทรัพย์ฯ จะปลดเครื่องหมาย NP และขึ้นเครื่องหมาย NR เป็นเวลา 1 วัน

**Non Compliance (NC)**

เป็นเครื่องหมายที่แสดงให้ผู้ลงทุนทราบว่าหลักทรัพย์ของบริษัทจดทะเบียนเข้าข่ายอาจถูกเพิกถอน

**Trading Halt (H)**

เป็นเครื่องหมายแสดงการห้ามซื้อขายหลักทรัพย์จดทะเบียนเป็นการชั่วคราวโดยแต่ละครั้งมีระยะเวลาไม่เกินกว่าหนึ่งรอบการซื้อขาย ซึ่งตลาดหลักทรัพย์ฯ มีหลักเกณฑ์ในการขึ้นเครื่องหมาย H ดังนี้

1. มีข้อมูลหรือข่าวสารที่สำคัญที่อาจมีผลกระทบต่อสิทธิประโยชน์ของผู้ถือหลักทรัพย์หรือต่อการ ตัดสินใจในการลงทุนหรือต่อการเปลี่ยนแปลงในราคาของหลักทรัพย์ ซึ่งตลาดหลักทรัพย์ฯ ยังไม่ได้รับรายงานจากบริษัท และอยู่ในระหว่างการสอบถามข้อเท็จจริงและรอคำชี้แจงจากบริษัทและตลาดหลักทรัพย์ฯ เห็นว่าบริษัทสามารถชี้แจงได้ในทันที
2. ภาวะการซื้อขายหลักทรัพย์ของบริษัทใดบริษัทหนึ่งน่าสงสัยว่าจะมีผู้ลงทุนบางกลุ่มทราบข้อมูลหรือข่าวสารที่สำคัญ และอยู่ในระหว่างการสอบถามข้อเท็จจริงจากบริษัท และตลาดหลักทรัพย์ฯ เห็นว่าบริษัทสามารถชี้แจงได้ทันที
3. บริษัทร้องขอให้ตลาดหลักทรัพย์ฯ สั่งห้ามการซื้อขายหลักทรัพย์ของตนเป็นการชั่วคราว เนื่องจากบริษัทอยู่ในระหว่างรอการเปิดเผยข้อมูลหรือข่าวสารที่สำคัญและตลาดหลักทรัพย์ฯ เห็นว่าบริษัทสามารถชี้แจงได้ในทันที
4. มีเหตุอื่นใดที่อาจมีผลกระทบอย่างร้ายแรงต่อการซื้อขายหลักทรัพย์นั้น

**Trading Suspension (SP)**

เป็นเครื่องหมายแสดงการห้ามซื้อขายหลักทรัพย์จดทะเบียนเป็นการชั่วคราว โดยแต่ละครั้งมีระยะเวลาเกินกว่าหนึ่งรอบการซื้อขาย ซึ่งตลาดหลักทรัพย์ฯ มีหลักเกณฑ์ในการขึ้นเครื่องหมาย SP ดังนี้

1. เมื่อเกิดกรณีเช่นเดียวกับข้อ 1 ถึง 3 ของการขึ้นเครื่องหมาย H และตลาดหลักทรัพย์ฯ เห็นว่าบริษัทไม่สามารถชี้แจงหรือเปิดเผยข้อมูลได้ในทันที
2. บริษัทฝ่าฝืนหรือละเลยไม่ปฏิบัติตามกฎหมายว่าด้วยหลักทรัพย์และตลาดหลักทรัพย์ ข้อบังคับ ระเบียบ ประกาศ คำสั่ง มติคณะกรรมการ ข้อตกลง ตลอดจนหนังสือเวียนที่ตลาดหลักทรัพย์ฯ กำหนดให้บริษัทปฏิบัติตาม
3. บริษัทไม่นำส่งงบการเงินให้ตลาดหลักทรัพย์ฯ ภายในเวลาที่กำหนด
4. หลักทรัพย์อยู่ระหว่างการพิจารณาเพิกถอนหรืออยู่ระหว่างการปรับปรุงสถานภาพเพื่อให้พัน ข่ายการถูกเพิกถอน
5. หลักทรัพย์จะครบกำหนดเวลาในการไถ่ถอนหรือการแปลงสภาพหรือการใช้สิทธิหรือการขายคืน หรือมีเหตุการณ์ที่อาจส่งผลกระทบร้ายแรงต่อการซื้อขายหลักทรัพย์

**Stabilization (ST)**

เป็นเครื่องหมายที่แสดงให้ผู้ลงทุนทราบว่าหลักทรัพย์ของบริษัทจดทะเบียนมีการซื้อหลักทรัพย์เพื่อส่งมอบหลักทรัพย์ที่จัดสรรเกิน

### แผนสำรองกรณีระบบการซื้อขายหลักทรัพย์ของตลาดหลักทรัพย์ฯ ขัดข้อง (contingency plan for computer malfunction)

ตามมาตรา 187 แห่งพระราชบัญญัติหลักทรัพย์และตลาดหลักทรัพย์ พ.ศ. 2535 ได้ให้อำนาจแก่ผู้จัดการตลาดหลักทรัพย์ฯ ในการสั่งหยุดการซื้อขายหลักทรัพย์จดทะเบียนทั้งหมด เป็นการชั่วคราวในกรณีที่อุปกรณ์ที่ใช้ในระบบซื้อขายหลักทรัพย์ในตลาดหลักทรัพย์ฯ ขัดข้อง และส่งผลให้ไม่อาจซื้อหรือขายหลักทรัพย์จดทะเบียนในตลาดหลักทรัพย์ฯ ได้ตามปกติ เพื่อความชัดเจนในการดำเนินการของตลาดหลักทรัพย์ฯ เมื่อมีกรณีดังกล่าว ตลาดหลักทรัพย์ฯ จึงออกแนวทางปฏิบัติ ในการหยุดการซื้อขายหลักทรัพย์กรณีระบบการซื้อขายของตลาดหลักทรัพย์ฯ ขัดข้อง และมาตรการหรือแผนสำรองเผื่อฉุกเฉินในกรณีที่มีเหตุขัดข้อง ทำให้สมาชิกไม่อาจส่งคำสั่งซื้อขายหลักทรัพย์มายังตลาดหลักทรัพย์ฯ ได้ตามปกติ ทั้งนี้เพื่อให้การซื้อขายหลักทรัพย์จดทะเบียนในตลาดหลักทรัพย์ฯ ดำเนินไปอย่างต่อเนื่อง

ตลาดหลักทรัพย์ฯ ได้ปรับปรุงแนวทางปฏิบัติเกี่ยวกับการหยุดทำการซื้อขายหลักทรัพย์เพิ่มเติมเพื่อรองรับสภาพแวดล้อมของอุตสาหกรรมในปัจจุบัน โดยมีรายละเอียด ดังนี้

***การหยุดทำการซื้อขายหลักทรัพย์***

*การหยุดทำการซื้อขายหลักทรัพย์กรณีระบบซื้อขายของตลาดหลักทรัพย์ฯ ขัดข้อง* 

ตลาดหลักทรัพย์ฯ จะหยุดทำการซื้อขายหลักทรัพย์ทั้งหมดเป็นการชั่วคราว หากมีเงื่อนไขครบตามหลักเกณฑ์ทั้ง 3 ข้อ ดังนี้

1. สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์มีจำนวนเกินกว่า 1 ใน 3 ของสมาชิกทั้งหมด$\footnotesize ^3$
2. เวลาที่ขัดข้องติดต่อกันนานเกินกว่า 15 นาที
3. สาเหตุของการขัดข้องเกิดจากระบบซื้อขายที่อยู่ในความรับผิดชอบของตลาดหลักทรัพย์ฯ รวมถึงการขัดข้องที่เกิดจากระบบสาธารณูปโภคของทางการ เช่น ระบบสื่อสาร ระบบไฟฟ้า ที่มีผลกระทบต่อระบบซื้อขายของตลาดหลักทรัพย์ฯ

*การหยุดทำการซื้อขายหลักทรัพย์กรณีระบบซื้อขายหลัก (main platform) ของสมาชิกขัดข้อง*

ตลาดหลักทรัพย์ฯ จะหยุดทำการซื้อขายหลักทรัพย์ทั้งหมดเป็นการชั่วคราว หากมีเงื่อนไขครบตามหลักเกณฑ์ทั้ง 3 ข้อ ดังนี้

1. สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์ หรือไม่สามารถใช้ระบบสำรองที่ตลาดหลักทรัพย์ฯ จัดเตรียมไว้มีจำนวนเกินกว่า 1 ใน 3 ของสมาชิกทั้งหมด
2. เวลาที่ขัดข้องติดต่อกันนานเกินกว่า 15 นาที
3. สาเหตุของการขัดข้องเกิดจากระบบซื้อขายที่อยู่ในความรับผิดชอบของสมาชิก รวมถึงการขัดข้องที่เกิดจากระบบสาธารณูปโภคของทางการ เช่น ระบบสื่อสาร ระบบไฟฟ้าที่มีผลกระทบต่อระบบซื้อขายหลัก (main platform) ของสมาชิก

*การหยุดทำการซื้อขายหลักทรัพย์กรณีมีเหตุวิกฤตร้ายแรงที่มีผลกระทบในวงกว้าง (crisis)*

ตลาดหลักทรัพย์ฯ อาจพิจารณาเสนอคณะกรรมการตลาดหลักทรัพย์ฯ เพื่อพิจารณาสั่งห้ามการซื้อขายหลักทรัพย์เป็นการชั่วคราว ตามข้อบังคับตลาดหลักทรัพย์แห่งประเทศไทย เรื่อง การสั่งห้ามการซื้อขายหลักทรัพย์จดทะเบียนทั้งหมดในตลาดหลักทรัพย์ฯ กรณีเกิดเหตุจำเป็นเร่งด่วน พ.ศ. 2546 หากมีเงื่อนไขครบตามหลักเกณฑ์ทั้ง 2 ข้อ ดังนี้

1. เกิดเหตุวิกฤตร้ายแรงที่มีผลกระทบในวงกว้าง เช่น เหตุจลาจล$\footnotesize ^4$ การก่อการร้าย$\footnotesize ^5$  ภัยพิบัติทางธรรมชาติ เป็นต้น
2. เหตุวิกฤตร้ายแรงที่มีผลกระทบในวงกว้างดังกล่าวส่งผลกระทบต่อสมาชิกตามเงื่อนไขใดเงื่อนไขหนึ่งดังนี้
    
    2.1) สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์ หรือไม่สามารถใช้ระบบสำรองที่ตลาดหลักทรัพย์ฯ จัดเตรียมไว้มีจำนวนเกินกว่า 1 ใน 3 ของสมาชิกทั้งหมด หรือ
    
    2.2) สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์ฯ มีจำนวนเกินกว่า 1 ใน 2 ของสมาชิกทั้งหมด
    

***การประกาศหยุดทำการซื้อขายหลักทรัพย์***

เมื่อตลาดหลักทรัพย์ฯ สั่งหยุดการซื้อขายหลักทรัพย์ จะแจ้งให้สมาชิกทราบและกำหนดเวลาเปิดการซื้อขายใหม่ ผ่านช่องทางสื่อสารของตลาดหลักทรัพย์ฯ เช่น ผ่านระบบการซื้อขาย (admin message) ระบบเผยแพร่ข้อมูล ทางโทรศัพท์ หรือ SMS เป็นต้น

***วิธีปฏิบัติในการเปิดการซื้อขายภายหลังจากหยุดทำการซื้อขาย***

ตลาดหลักทรัพย์ฯ จะเปิดทำการซื้อขายหลังจากที่มีการหยุดการซื้อขาย โดยพิจารณาตามเวลาซื้อขายปกติที่คงเหลือตามความเหมาะสม ทั้งนี้อาจพิจารณาปิดทำการซื้อขายไม่เกิน 17.00 น. เพื่อหลีกเลี่ยงผลกระทบต่อระบบงานภายในและภายนอกที่เกี่ยวข้อง

***ระบบสำรองที่ตลาดหลักทรัพย์ฯ จัดเตรียมไว้***

ในกรณีที่ระบบซื้อขายของสมาชิกเกิดเหตุขัดข้อง สมาชิกสามารถขอใช้ระบบสำรองที่ตลาดหลักทรัพย์ฯ จัดเตรียมไว้ให้ โดยตลาดหลักทรัพย์ฯ จะจัดสรรจำนวนการใช้งานตามความเหมาะสมในแต่ละกรณี

ทั้งนี้ แนวทางข้างต้นเริ่มใช้ตั้งแต่วันที่ 30 มกราคม พ.ศ. 2557 เป็นต้นไป

## 4.2.3 การเปิดบัญชีซื้อขาย

### หลักเกณฑ์ในการเปิดบัญชีซื้อขาย

บริษัทหลักทรัพย์มีความรับผิดชอบในการกำหนดขั้นตอนและวิธีการในการพิจารณาคำขอเปิดบัญชีและการทำสัญญากับลูกค้าเป็นลายลักษณ์อักษร โดยต้องมีกระบวนการที่เพียงพอที่จะทำให้มั่นใจได้ว่าลูกค้าเป็นบุคคลเดียวกับที่ปรากฏตามเอกสารหลักฐานที่ใช้ประกอบการขอเปิดบัญชี โดยกระบวนการดังกล่าวอาจประกอบด้วยวิธีการใดวิธีการหนึ่ง หรือหลายวิธีการรวมกันดังต่อไปนี้

1. การให้ลูกค้าลงนามในคำขอเปิดบัญชี และสัญญาแต่งตั้งให้บริษัทหลักทรัพย์เป็นนายหน้าซื้อขายหลักทรัพย์ต่อเจ้าหน้าที่ที่รับผิดชอบในเรื่องการเปิดบัญชีลูกค้า
2. การตรวจสอบกลับไปยังลูกค้า หรือบุคคลที่ลูกค้าอ้างอิงตามที่ปรากฏชื่อในคำขอเปิดบัญชี เพื่อตรวจสอบ ความมีตัวตนของลูกค้า
3. การแต่งตั้งบุคคลที่เชื่อถือได้เป็นผู้ตรวจสอบความถูกต้องของเอกสารหลักฐาน และรับรองความมีตัวตนของลูกค้า
4. การให้ลูกค้ายื่นเอกสารที่สามารถยืนยันความมีตัวตนของลูกค้าในการขอเปิดบัญชี โดยในกรณีที่บริษัทหลักทรัพย์ใช้เอกสารดังกล่าวเป็นหลักในการพิจารณาความมีตัวตนของลูกค้า ให้บริษัทหลักทรัพย์ทำการตรวจสอบความมีอยู่จริงและความถูกต้องของเอกสารด้วย สำหรับกรณีที่ลูกค้ายื่นสำเนาบัญชีเงินฝากธนาคารให้บริษัทหลักทรัพย์ดำเนินการตรวจสอบเอกสารดังกล่าวกับธนาคารที่เกี่ยวข้อง
5. วิธีการอื่นใดที่บริษัทหลักทรัพย์แสดงไว้ว่าเพียงพอให้บริษัทหลักทรัพย์ใช้แนวปฏิบัติข้างต้นสำหรับการเปิดบัญชีซื้อขายหลักทรัพย์ทุกประเภท ไม่ว่าจะเป็นบัญชีเงินสด บัญชีมาร์จิ้นหรือบัญชีซื้อขายหลักทรัพย์ผ่านระบบอินเทอร์เน็ต และให้เก็บรักษาเอกสารหลักฐานไว้เพื่อให้ตรวจสอบได้

โดยที่ในแบบฟอร์มการขอเปิดบัญชี บริษัทหลักทรัพย์ต้องจัดให้มีข้อมูลและเอกสารหลักฐานของลูกค้าอย่างเพียงพอที่จะทราบถึง

- วัตถุประสงค์ในการลงทุน
- ระดับความรู้ความเข้าใจ และประสบการณ์เกี่ยวกับการลงทุนในหลักทรัพย์
- ฐานะการเงิน และความสามารถในการชำระหนี้ของลูกค้า โดยบริษัทหลักทรัพย์ต้องตรวจสอบสถานะบัญชีของลูกค้าก่อนทำการซื้อขายหลักทรัพย์ให้แก่ลูกค้า

ในส่วนของสัญญาที่บริษัทหลักทรัพย์ทำกับลูกค้า เพื่อมอบหมายให้บริษัทเป็นนายหน้าซื้อขายหลักทรัพย์ต้องมีข้อความที่แสดงด้วยตัวอักษรที่มีขนาดเด่นกว่าข้อความอื่น เพื่อเป็นการเน้นข้อความ ดังกล่าว เพื่อให้ลูกค้าทราบถึง

1. ความเสี่ยงที่เกิดจากการเปลี่ยนแปลงมูลค่าของหลักทรัพย์ หรือหลักประกันอันอาจมีผลให้ลูกค้าขาดทุนหรือต้องวางหลักประกันเพิ่มเติมตามจำนวนที่กำหนด
2. การที่ลูกค้าอาจถูกบริษัทหลักทรัพย์ดำเนินการในเรื่องต่อไปนี้ หากลูกค้าไม่ชำระราคา ไม่ส่งมอบหลักทรัพย์ หรือไม่วางหลักประกันภายในระยะเวลาที่กำหนด
    - การบังคับหลักประกัน
    - การบังคับขายหลักทรัพย์ (forced sale) หรือการบังคับซื้อคืนหลักทรัพย์ (buy in)
    - การระงับการชำระเงินที่ลูกค้ามีสิทธิได้รับจากบริษัทหลักทรัพย์ เพื่อนำมาชำระหนี้ที่ลูกค้าค้างชำระ
    - การบอกเลิกสัญญา สัญญาที่บริษัทหลักทรัพย์ทำกับลูกค้ารายย่อยต้องไม่มีข้อความตอนใดที่ทำให้บริษัทหลักทรัพย์สามารถปฏิเสธความรับผิดต่อลูกค้าจากการกระทำหรือการละเว้นการกระทำโดยจงใจหรือประมาทเลินเล่อของบริษัทหลักทรัพย์หรือพนักงานของบริษัทหลักทรัพย์
3. ขั้นตอนและวิธีการในการซื้อขายหลักทรัพย์ให้แก่ลูกค้า ให้เป็นไปตามลำดับก่อนหลังรวมทั้ง เงื่อนไขในการซื้อขาย ต้องกำหนดขั้นตอนและวิธีการในการแก้ไขรายการซื้อขายหลักทรัพย์ของ ลูกค้าให้ชัดเจนเป็นลายลักษณ์อักษร

### ประเภทบัญชีซื้อขาย

***บัญชีเงินสด (cash account)***

เป็นบัญชีสำหรับลูกค้าที่ต้องการซื้อหลักทรัพย์ โดยชำระค่าหลักทรัพย์เต็มจำนวนด้วยเงินสด โดยบัญชีเงินสดนี้ บริษัทนายหน้าจะพิจารณาอนุมัติวงเงินที่เหมาะสมกับฐานะการเงินและความสามารถในการชำระหนี้ของลูกค้า โดยที่บริษัทนายหน้าจะไม่มีการปล่อยเงินกู้ใดๆ แก่ลูกค้า สำหรับการซื้อขายผ่านบัญชีเงินสด มีข้อกำหนดว่าลูกค้าจะต้องชำระราคาค่าซื้อหลักทรัพย์ให้แก่นายหน้าซื้อขายหลักทรัพย์ทันที หรือภายใน 2 วันทำการนับจากวันที่สั่งซื้อหลักทรัพย์$\footnotesize ^6$ และบริษัทนายหน้าซื้อขายหลักทรัพย์จะส่งมอบเงินค่าขายหลักทรัพย์ให้แก่ลูกค้าที่ขายหลักทรัพย์ในวันทำการที่ 3 นับแต่วันที่สั่งขายหลักทรัพย์ โดยบัญชีเงินสดนี้แบ่งออกได้เป็น 2 แบบ คือ

- บัญชีเงินสดปกติ (normal cash) คือ บัญชีที่ได้มีการกำหนดวงเงินแก่ลูกค้าโดยพิจารณาจากข้อมูลต่างๆ เช่น หน้าที่การงาน รายได้ประจำ ประวัติ ฐานะและหลักฐานทางการเงิน เป็นต้น ทั้งนี้ ลูกค้าต้องชำระค่าซื้อหลักทรัพย์ภายใน 2 วันทำการถัดจากวันที่ซื้อหลักทรัพย์ และบริษัทนายหน้าซื้อขายหลักทรัพย์จะส่งมอบค่าขายหลักทรัพย์ให้แก่ลูกค้าภายในวันทำการที่ 2 ถัดจากวันที่ขายหลักทรัพย์ โดยลูกค้าสามารถขอขยายวงเงินในการซื้อขายได้ ทั้งนี้ เป็นไปตามนโยบายการพิจารณาอนุมัติวงเงินซื้อขายหลักทรัพย์ของบริษัทนายหน้าซื้อขายหลักทรัพย์
- บัญชีเงินสดแบบมีหลักประกันเต็มจำนวน (cash balance) เป็นบัญชีที่วงเงินซื้อขายหลักทรัพย์จะเปลี่ยนไปตามจำนวนเงินคงเหลือที่ลูกค้าฝากไว้กับบริษัทนายหน้าซื้อขายหลักทรัพย์หักด้วยมูลค่าซื้อขายหลักทรัพย์ที่ยังไม่ได้ชำระราคา

***บัญชีมาร์จิ้น (margin account)***

ปัจจุบันตลาดหลักทรัพย์ฯ ได้นำระบบเครดิตบาลานซ์ (credit balance system) มาใช้สำหรับ ลูกค้าที่ต้องการกู้ยืมเงินจากบริษัทหลักทรัพย์เพื่อซื้อหลักทรัพย์ หรือต้องการยืมหลักทรัพย์เพื่อขายชอร์ต โดยบัญชีมาร์จิ้นเป็นการเพิ่มอำนาจในการลงทุนในหลักทรัพย์ให้กับผู้ลงทุนโดยมีการจัดการกับความเสี่ยงในระดับที่เหมาะสม

ระบบ credit balance เป็นระบบการให้กู้ยืมเงินเพื่อซื้อหลักทรัพย์ที่พิจารณาสถานะของลูกค้าและสภาวะของการลงทุนในลักษณะเป็น portfolio โดยไม่ต้องคำนึงถึงต้นทุนของแต่ละหลักทรัพย์ โดยกำหนดให้ลูกค้านำเงินสดหรือหลักทรัพย์อื่นๆ ที่กำหนดไว้มาวางเป็นหลักประกันการชำระหนี้ โดยมีมูลค่าอย่างน้อยเท่ากับอัตรามาร์จิ้นเริ่มต้น (initial margin) ตามที่ตลาดหลักทรัพย์ฯ กำหนด (คือ มูลค่าหลักทรัพย์ที่ซื้อหรือขายชอร์ต x อัตรามาร์จิ้นเริ่มตัน) หากจำนวนเงินสดที่ลูกค้าวางเป็นหลักประกันสูงกว่ายอดหนี้ จะเรียกว่า credit balance ลูกค้าก็จะได้รับดอกเบี้ยจากบริษัทหลักทรัพย์ ในทางกลับกันหากยอดหนี้สูงกว่าเงินสดที่วางเป็นประกัน จะเรียกว่า debit balance ลูกค้าก็ต้องจ่ายดอกเบี้ยเงินกู้ยืมให้บริษัทหลักทรัพย์

นอกจากนี้หลักทรัพย์ที่ลูกค้าซื้อในบัญชี credit balance จะต้องมีการปรับมูลค่าตามราคาตลาด (mark to market) ทุกวันเพื่อให้สะท้อนถึงมูลค่าที่เป็นจริงตามราคาตลาดที่เปลี่ยนแปลงไป ซึ่งทำให้อำนาจซื้อหลักทรัพย์ (purchasing power) ของลูกค้าแปรผันตามมูลค่าตลาดของหลักทรัพย์ หากราคาของหลักทรัพย์ที่ซื้อไว้ปรับตัวสูงขึ้นจะมีผลให้กำลังซื้อของลูกค้าเพิ่มสูงขึ้นเท่ากับมูลค่าที่สูงขึ้นของหลักทรัพย์ แต่ถ้าหลักทรัพย์ที่ซื้อไว้มีราคาลดลง กำลังซื้อของลูกค้านั้นก็จะลดลงตามมูลค่าหลักทรัพย์ที่ลดลง

การลงทุนด้วยระบบมาร์จิ้นมีความซับซ้อน สิ่งที่ต้องระวังอยู่ที่วงเงินกู้ที่ลูกค้าใช้ลงทุนอยู่นั้นสามารถเพิ่มขึ้นหรือลดลงตลอดเวลา และอาจรวดเร็วรุนแรงตามสภาพการณ์ของหลักทรัพย์ที่ลูกค้าถือ ดังนั้น จึงควรศึกษากฎระเบียบอย่างละเอียด โดยเฉพาะในกรณีเมื่อราคาตลาดของหลักทรัพย์ลดต่ำลงมาจนต่ำกว่ามูลค่าหลักประกันที่ตราไว้ บริษัทหลักทรัพย์ต้องเรียกให้ลูกค้านำเงินหรือทรัพย์สินมาวางเป็นประกันเพิ่ม ตลอดจนการบังคับขายหุ้นในบัญชีลูกค้าซึ่งก่อให้เกิดความเสียหายในการลงทุนด้วย

# 4.3 การกำกับดูแลการซื้อขายหลักทรัพย์

ตลาดหลักทรัพย์ฯ ให้ความสำคัญกับการกำกับดูแลการซื้อขายหลักทรัพย์ในการสร้างความเป็นธรรม ความโปร่งใสในการซื้อขาย รวมถึงการคุ้มครองผู้ลงทุน และผู้เกี่ยวข้องทุกฝ่ายในการซื้อขายหลักทรัพย์เพื่อสร้างความเชื่อมั่นให้กับตลาดทุน

### 4.3.1 ความสำคัญของการกำกับดูแลการซื้อขาย

หนึ่งในภารกิจที่สำคัญของตลาดหลักทรัพย์ฯ คือ การสร้างความเชื่อมั่นให้เกิดขึ้นต่อผู้ลงทุน เนื่องจากการซื้อขายหลักทรัพย์นั้นเป็นการซื้อขายผ่านระบบของตลาดหลักทรัพย์ฯ ซึ่งผู้ที่จะทำการซื้อและผู้ที่จะทำการขายต่างไม่ทราบว่าฝ่ายตรงข้ามเป็นบุคคลใด และมีวัตถุประสงค์ใดในการซื้อขายหลักทรัพย์นั้น ดังนั้น สิ่งเดียวที่จะทำให้ผู้ลงทุนเกิดความเชื่อมั่นในการซื้อขายหลักทรัพย์นั้น ตลาดหลักทรัพย์ฯ จึงจำเป็นต้องมีการกำกับดูแลการซื้อขายหลักทรัพย์ให้เกิดความยุติธรรม โปร่งใส น่าเชื่อถือ และถูกต้อง เพื่อคุ้มครองประโยชน์ให้แก่ผู้ลงทุนและผู้ที่เกี่ยวข้องทุกฝ่าย และหากการซื้อขายหลักทรัพย์ ณ ขณะใดที่มีความผิดปกติเกิดขึ้นซึ่งอาจนำมาซึ่งความไม่น่าเชื่อถือ หรือความไม่เป็นธรรมในการซื้อขายแล้ว ตลาดหลักทรัพย์ฯ จะดำเนินการตรวจสอบและพิจารณาความผิดกับผู้ที่เกี่ยวข้องต่อไป

การกำกับดูแลการซื้อขายหลักทรัพย์ยังมีความสำคัญต่อหน่วยงานต่างๆ ของตลาดทุน ไม่ว่าจะเป็นบริษัทสมาชิก (brokers) บริษัทจดทะเบียน (listed companies) และระบบเศรษฐกิจของประเทศ ดังนี้

### ความสำคัญต่อบริษัทสมาชิก

การกำกับดูแลการซื้อขายที่มีประสิทธิภาพ น่าเชื่อถือ จะทำให้ผู้ลงทุนทำการซื้อขายหลักทรัพย์ในปริมาณที่มากขึ้น ส่งผลต่อมูลค่าธุรกรรมและค่าธรรมเนียมที่บริษัทสมาชิกจะได้รับ และยังทำให้บริษัทสมาชิกสามารถเสริมบริการต่างๆ รวมถึงการออกบทวิเคราะห์ที่ดีให้กับลูกค้าได้มากขึ้น

### ความสำคัญต่อบริษัทจดทะเบียน

การกำกับดูแลการซื้อขายที่ดีจะทำให้บริษัทจดทะเบียนเกิดความสนใจที่จะนำหุ้นมาจดทะเบียนใน ตลาดหลักทรัพย์ฯ มากขึ้น เนื่องจากการซื้อขายที่ยุติธรรม โปร่งใส จะทำให้บริษัทจดทะเบียนเกิดความเชื่อมั่นว่าราคาหุ้นของบริษัทจะสะท้อนผลการดำเนินการของบริษัทได้อย่างมีประสิทธิภาพ และผู้ถือหุ้นของบริษัทจะได้รับประโยชน์จากการถือหุ้นของบริษัทอย่างเต็มที่

**ความสำคัญต่อผู้ลงทุน**

ตลาดทุนถือเป็นช่องทางการออมอีกช่องทางหนึ่งที่ผู้ลงทุนซึ่งมีเงินออมเหลือสามารถนำเงินออมส่วนเกินของตนเองมาลงทุนเพื่อให้ได้รับผลตอบแทนตามที่ผู้ลงทุนได้ตั้งเป้าหมายไว้ ดังนั้นการสร้างความยุติธรรมในการซื้อขายหลักทรัพย์ ตลอดจนการสร้างความน่าเชื่อถือในระบบการซื้อขายของตลาดหลักทรัพย์ฯ จึงเป็นปัจจัยที่สำคัญอันนำมาซึ่งความเชื่อถือของผู้ลงทุนที่จะเข้ามาซื้อขายหลักทรัพย์ประเภทต่างๆ ในอนาคต และส่งผลให้ตลาดทุนมีการพัฒนา และเติบโตขึ้นในระยะยาว

### ความสำคัญต่อตลาดทุนและระบบเศรษฐกิจโดยรวมของประเทศ

การกำกับดูแลการซื้อขายที่มีประสิทธิภาพจะทำให้เกิดความเชื่อมั่นต่อระบบการลงทุนของประเทศ ผู้ที่มีเงินออมจะให้ความสนใจลงทุนผ่านการลงทุนในหลักทรัพย์ หรืออาจลงทุนทางอ้อมผ่านกองทุนรวม (ที่เน้นลงทุนในหลักทรัพย์) มากขึ้น ทำให้ความมั่งคั่งของประชากรในประเทศมีมากขึ้นส่งผลต่อเสถียรภาพของเศรษฐกิจโดยรวม

นอกจากนี้ การกำกับดูแลการซื้อขายยังมีส่วนช่วยให้เกิดภาพลักษณ์ที่ดีต่อประเทศในการเป็นกลไกส่วนสำคัญของความเชื่อมั่นต่อระบบการเงินโดยรวม ซึ่งจะทำให้ผู้ลงทุนและหน่วยงานที่เกี่ยวข้องจากต่างประเทศเกิดความเชื่อถือต่อระบบการเงินของประเทศและมีการติดต่อทำธุรกรรมมากขึ้น

## 4.3.2 ลักษณะการซื้อขายที่ไม่เป็นธรรม

ลักษณะของการซื้อขายหลักทรัพย์ที่ไม่เป็นธรรมอันอาจนำไปสู่การกระทำความผิดนั้น ในที่นี้สามารถแบ่งออกเป็น 2 ส่วนคือ

1. การกระทำที่เป็นความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขายหลักทรัพย์
2. การกระทำที่เป็นความผิดตามข้อกฎหมาย คือ พระราชบัญญัติหลักทรัพย์และตลาดหลักทรัพย์ พ.ศ. 2535

### การกระทำที่เป็นความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขาย

ตามข้อบังคับของตลาดหลักทรัพย์ฯ เรื่อง การซื้อขาย การชำระราคา และการส่งมอบหลักทรัพย์ ในตลาดหลักทรัพย์ (ฉบับที่ 2) ปี พ.ศ. 2542 ลงวันที่ 31 สิงหาคม พ.ศ. 2542 ได้นำไปสู่การออกข้อบังคับที่**เกี่ยวกับการส่งคำสั่งซื้อขายหลักทรัพย์ที่ไม่เหมาะสม หรือ false market** ซึ่งเป็นลักษณะของการเสนอซื้อหรือเสนอขายหลักทรัพย์ หรือซื้อหรือขายหลักทรัพย์ที่อาจมีหรือมีผลทำให้ราคา หรือปริมาณการซื้อขายของหลักทรัพย์เปลี่ยนแปลงไป หรือไม่มีการเปลี่ยนแปลงอันไม่ตรงต่อสภาพปกติของตลาด โดยการกระทำลักษณะดังกล่าวรวมถึงการซื้อขายลักษณะดังต่อไปนี้

- การซื้อหรือขายหลักทรัพย์ที่ทำให้ราคาเปิดหรือราคาปิดของหลักทรัพย์นั้น หรือดัชนีราคาหุ้นตลาดหลักทรัพย์ (SET index) สูงขึ้นหรือลดลงผิดไปจากสภาพปกติของตลาด
- การซื้อและขายหลักทรัพย์ที่ผู้ซื้อและผู้ขายในรายการนั้นเป็นบุคคลคนเดียวกัน หรือการซื้อและขายหลักทรัพย์ในขณะเดียวกันหรือในวันเดียวกัน ที่ทำให้มูลค่าการซื้อหลักทรัพย์นั้นของผู้ซื้อและมูลค่าการขายหลักทรัพย์ของผู้ขายที่เกี่ยวข้องกับผู้ซื้อเท่ากันหรือใกล้เคียงกัน (wash sales)
- การซื้อหรือขายหลักทรัพย์โดยมีการสมรู้ร่วมคิดกันเพื่อประโยชน์ร่วมกันหรือต่างได้รับประโยชน์จากการเปลี่ยนแปลงหรือไม่เปลี่ยนแปลงของราคาหลักทรัพย์ (pool) โดยการสมรู้ร่วมคิดให้ พิจารณาจากพฤติกรรมการซื้อขายหลักทรัพย์ หรือความสัมพันธ์ทางธุรกิจ หรือความสัมพันธ์ทางการค้าเป็นสำคัญ
- การซื้อหรือขายหลักทรัพย์ในลักษณะต่อเนื่องไม่ว่าจะโดยบุคคลเดียวกันหรือบุคคลหลายคนโดยราคาของหลักทรัพย์ที่เปลี่ยนแปลงหรือไม่เปลี่ยนแปลงนั้น เป็นประโยชน์ต่อฐานะตามบัญชีการลงทุนของบุคคลใดบุคคลหนึ่งหรือทุกบุคคลที่มีความสัมพันธ์กันในทางใดทางหนึ่ง (series of transaction) โดยความสัมพันธ์ดังกล่าวให้พิจารณาจากพฤติกรรมการซื้อขายหลักทรัพย์ของ บุคคลเหล่านั้นเป็นสำคัญ
- การซื้อหลักทรัพย์เพื่อมิให้บุคคลอื่นสามารถส่งมอบหลักทรัพย์ตามหน้าที่ที่เกิดจากการที่บุคคลอื่นนั้นขายหลักทรัพย์ในตลาดหลักทรัพย์ฯ หรือตามหน้าที่ซึ่งบุคคลอื่นนั้นมีตามข้อตกลงอื่นที่ชอบด้วยกฎหมาย (cornering)
- การซื้อหรือขายหุ้นอ้างอิงในขณะเดียวกันหรือในวันเดียวกันกับที่ขายหรือซื่อใบสำคัญแสดงสิทธิที่จะซื้อหุ้นหรือใบสำคัญแสดงสิทธิอนุพันธ์ของหุ้นนั้น โดยราคาหรือปริมาณการซื้อขายหุ้นอ้างอิงที่เปลี่ยนแปลงไปหรือไม่มีการเปลี่ยนแปลงนั้นเป็นประโยชน์ต่อฐานะตามบัญชีการลงทุนของบุคคลนั้นหรือบุคคลอื่นที่มีความสัมพันธ์กันในทางใดทางหนึ่งหรือในทางกลับกัน (mini- manipulation) โดยความสัมพันธ์ดังกล่าวให้พิจารณาจากพฤติกรรมการซื้อขายหลักทรัพย์ของ บุคคลเหล่านั้นเป็นสำคัญ
- การซื้อหรือขายหลักทรัพย์โดยบุคคลใดหรือผู้ที่สมรู้ร่วมคิดได้แพร่ข่าวเกี่ยวกับข้อเท็จจริงใดๆ อันอาจทำให้บุคคลอื่นเข้าใจว่าหลักทรัพย์ใดจะมีราคาสูงขึ้นหรือลดลง โดยข้อเท็จจริงนั้นยังไม่ได้ มีการแจ้งต่อตลาดหลักทรัพย์ฯ โดยผู้มีหน้าที่ต้องแจ้ง (false dissemination) ทั้งนี้การสมรู้ร่วมคิดให้พิจารณาจากพฤติกรรมการซื้อขายหลักทรัพย์ ความสัมพันธ์ทางธุรกิจหรือความสัมพันธ์ทางการค้าเป็นสำคัญ

การกำกับดูแลและการตรวจสอบการส่งคำสั่งที่ไม่เหมาะสม (false market) อันเป็นการฝ่าฝืนข้อบังคับของตลาดหลักทรัพย์ฯ นั้น หากตลาดหลักทรัพย์ฯ ตรวจสอบพบการกระทำที่เข้าข่ายตามลักษณะดังกล่าวข้างต้นก็จะดำเนินการตรวจสอบ และลงโทษทางปกครองตามข้อบังคับของตลาดหลักทรัพย์ฯ ต่อไป

### การกระทำที่เป็นความผิดตามข้อกฎหมาย (พ.ร.บ.หลักทรัพย์และตลาดหลักทรัพย์)

พระราชบัญญัติหลักทรัพย์และตลาดหลักทรัพย์ พ.ศ. 2535 แก้ไขเพิ่มเติมฉบับที่ 5 พ.ศ. 2559 หมวด 8 กิจการ ของการกระทำอันไม่เป็นธรรมในการซื้อขายหลักทรัพย์และการเข้าถือหลักทรัพย์เพื่อครอบงำกิจการ ในส่วนที่ 1 การป้องกันการกระทำอันไม่เป็นธรรมเกี่ยวกับการซื้อขายหลักทรัพย์ ได้กล่าวถึงลักษณะของการกระทำอันไม่เป็นธรรมในการซื้อขายหลักทรัพย์  โดยสามารถแบ่งออกได้เป็น 3 ลักษณะ ได้แก่

1. การเผยแพร่ข่าวหรือหรือข้อความอันส่งผลต่อการซื้อขายหลักทรัพย์ในตลาดหลักทรัพย์ฯ (misstatement) ตามมาตรา 240 ได้ระบุว่า
    
    “ห้ามมิให้บุคคลใดบอกกล่าว เผยแพร่ หรือให้คำรับรองข้อความอันเป็นเท็จ หรือข้อความอันอาจก่อให้เกิดความสำคัญผิดในสาระสำคัญเกี่ยวกับฐานะทางการเงิน ผลการดำเนินงาน ราคาซื้อขายหลักทรัพย์หรือข้อมูลอื่นใดที่เกี่ยวกับบริษัทที่ออกหลักทรัพย์ โดยประการที่น่าจะทำให้มีผลกระทบต่อราคาหลักทรัพย์หรือต่อการตัดสินใจลงทุนในหลักทรัพย์"
    
2. การห้ามมิให้บุคคลซึ่งรู้ข้อมูลหรือครอบครองข้อมูลภายใน ใช้ข้อมูลภายในเพื่อซื้อหรือขายหลักทรัพย์ (insider trading) หรือเปิดเผยข้อมูลภายในแก่บุคคลอื่น (inside information) เช่น กรรมการ ผู้บริหาร หรือผู้มีอำนาจควบคุมกิจการ พนักงานหรือลูกจ้าง บุคคลซึ่งอยู่ในฐานะที่สามารถรู้ข้อมูลภายในกรรมการ อนุกรรมการ ของบริษัทที่ออกหลักทรัพย์ เป็นต้น (รายละเอียดระบุไว้ในมาตรา 242-244)
3. การสร้างราคาหลักทรัพย์ หรือ การปั่นหุ้น (market manipulation) ตามมาตรา 244/3, 244/5, 244/7 ได้มีข้อกำหนดในการห้ามการซื้อขายหลักทรัพย์โดยอำพรางเพื่อให้บุคคลอื่นเข้าใจผิดเกี่ยวกับราคา หรือปริมาณการซื้อขายหลักทรัพย์ โดยมีเจตนาหลอกลวงให้ผู้อื่นเข้าใจผิดเกี่ยวกับการปรับตัวเพิ่มขึ้นหรือลดลงของราคาและปริมาณการซื้อขายของหลักทรัพย์นั้นๆ และคาดหวังผลประโยชน์จากการกระทำการดังกล่าวข้างต้น

## 4.3.3 หลักการและแนวทางการกำกับดูแล

### หลักการกำกับดูแลการซื้อขายหลักทรัพย์

การกำกับดูแลการซื้อขายของตลาดหลักทรัพย์ฯ จะยึดหลักการที่สำคัญ คือ การกำกับการซื้อขายให้เกิดความเป็นธรรม (fair trading) แก่ผู้ลงทุนและผู้เกี่ยวข้องทุกฝ่าย ทั้งนี้ การทำหน้าที่ดังกล่าวต่างจากการจับผิดการซื้อขาย เนื่องจากการจับผิดนั้นจะเป็นลักษณะของการเฝ้าระวังและดำเนินการตามมาตรการที่กำหนดไว้เมื่อมีความผิดปกติในการซื้อขายเกิดขึ้น แต่การทำหน้าที่กำกับดูแลการซื้อขายของตลาดหลักทรัพย์ฯ จะเป็นกระบวนการตั้งแต่การพิจารณากรอบของการซื้อขายที่เข้าข่ายความผิดปกติ การหามาตรการป้องกันการซื้อขายในลักษณะผิดปกติที่อาจเกิดขึ้น จากนั้นจึงจะทำการตรวจสอบเมื่อมีความผิดปกติในการซื้อขายเกิดขึ้นจริง

### แนวทางการกำกับดูแลการซื้อขายหลักทรัพย์

จากหลักการกำกับดูแลการซื้อขายข้างตัน จึงนำไปสู่แนวทางในการกำกับดูแลการซื้อขายหลักทรัพย์ ที่ตลาดหลักทรัพย์ฯ ดำเนินการ ซึ่งประกอบด้วยแนวทาง 2 ประการ ได้แก่

1. การป้องกันไม่ให้เกิดการซื้อขายหลักทรัพย์ที่ไม่เป็นธรรม (prevention)
2. การติดตามและตรวจสอบการซื้อขายหลักทรัพย์ (investigation)
- ***การป้องกันไม่ให้เกิดการซื้อขายหลักทรัพย์ที่ไม่เป็นธรรม (prevention actions)***
    
    เพื่อให้การซื้อขายหลักทรัพย์เป็นไปอย่างโปร่งใส และยุติธรรมนั้น ตลาดหลักทรัพย์ฯ ได้กำหนดมาตรการป้องกันมิให้มีการกระทำที่อาจนำไปสู่ความผิดทั้งในเรื่องการฝ่าฝืนเกณฑ์ของตลาดหลักทรัพย์ฯ และ/หรือการกระทำผิดข้อกฎหมายที่เกี่ยวข้อง ดังนี้ และ/หรือการกระทำผิดข้อกฎหมาย
    
    1. มาตรการดูแลเกี่ยวกับการส่งคำสั่งไม่เหมาะสม โดยตลาดหลักทรัพย์ฯ ได้ดำเนินการทำความ เข้าใจกับบริษัทหลักทรัพย์ที่เป็นสมาชิก เจ้าหน้าที่รับอนุญาตในการส่งคำสั่งซื้อขาย (trader) ผู้แนะนำ การลงทุน (investment consultants) หน่วยงานกำกับดูแลของบริษัทหลักทรัพย์ (compliance unit) และบุคคลอื่นๆ ที่เกี่ยวข้อง ถึงแนวทางการส่งคำสั่งซื้อขายหลักทรัพย์ รวมถึงลักษณะของการส่งคำสั่ง ซื้อขายหลักทรัพย์ที่ไม่เหมาะสมและอาจส่งผลต่อภาวะการซื้อขายหลักทรัพย์ (false market) ทั้งนี้ เพื่อเป็นการให้ความรู้ และสร้างความเข้าใจแก่บุคคลที่เกี่ยวข้องในการซื้อขายหลักทรัพย์ อย่างไรก็ตาม หากตลาดหลักทรัพย์ฯ ตรวจพบลักษณะของการส่งคำสั่งที่ไม่เหมาะสม จะดำเนินการตรวจสอบและบังคับใช้ บทลงโทษตามข้อบังคับที่เกี่ยวข้องตามขั้นตอนต่อไป
    2. มาตรการแจ้งเตือนผู้ลงทุนกรณีการซื้อขายหลักทรัพย์มีความผิดปกติ (trading alert) เป็นการแจ้งเตือนผู้ลงทุนเมื่อพบหลักทรัพย์ที่มีระดับราคาและปริมาณการซื้อขายเปลี่ยนแปลงไปมากจากช่วงก่อนหน้า โดยมีเกณฑ์การพิจารณาจากข้อมูลการซื้อขายหลักทรัพย์รายวัน โดยใช้ราคาและปริมาณการซื้อขายเปรียบเทียบกับปัจจัยพื้นฐานของบริษัท ตลาดหลักทรัพย์ฯ จะเปิดเผยข้อมูล trading alert list เป็นรายวัน ในช่วงเย็นหลังปิดตลาด หรือ ก่อนเปิดการซื้อขายในวันทำการถัดไป พร้อมสารสนเทศที่ได้จากการสอบถามให้บริษัทจดทะเบียนชี้แจงสารสนเทศที่อาจส่งผลต่อราคาและปริมาณการซื้อขายหลักทรัพย์ ของตน ข้อมูล trading alert list จะถูกแสดงในหัวข้อเฉพาะบนหน้าเว็บไซด์ (website) ของตลาดหลักทรัพย์ฯ (https://www.set.or.th/) และประกาศในระบบ SETSMART ของตลาดหลักทรัพย์ฯ
    3. มาตรการกำหนดให้บริษัทหลักทรัพย์ที่เป็นสมาชิกดำเนินการให้ลูกค้าของบริษัทหลักทรัพย์ซื้อหลักทรัพย์ด้วยบัญชีแคชบาลานซ์ (cash balance) ซึ่งลูกค้าต้องวางเงินสดทั้งจำนวน (100%) ก่อนทำการ ซื้อขาย โดยมาตรการนี้จะใช้ดำเนินการในกรณีที่พบหลักทรัพย์ที่มีสภาพการซื้อขายที่มีการเก็งกำไรสูง โดยจะพิจารณาดำเนินมาตรการ cash balance ดังกล่าวตามเกณฑ์ที่กำหนดไว้ ทั้งนี้เพื่อเป็นการลด ความเสี่ยงแก่ผู้ลงทุน และบรรเทาความร้อนแรงของการซื้อขายหลักทรัพย์นั้น
    4. มาตรการดำเนินการในกรณีที่ตลาดหลักทรัพย์ฯ ตรวจสอบ พบข้อเท็จจริง และ/หรือเอกสารหลักฐานซึ่งเชื่อได้ว่าบุคคลหรือกลุ่มบุคคลใดมีพฤติกรรมการซื้อขายหลักทรัพย์ที่ทำให้ราคาและ/หรือปริมาณซื้อขายหลักทรัพย์นั้นเปลี่ยนแปลงไปอย่างรุนแรง หรือมีลักษณะของการซื้อขายกระจุกตัวอยู่ในหลักทรัพย์ใดหลักทรัพย์หนึ่งเป็นจำนวนมากอย่างมีนัยสำคัญ โดยตลาดหลักทรัพย์ฯ จะได้ประสานงานไปยังบริษัทหลักทรัพย์เพื่อให้บริษัทหลักทรัพย์ ดูแล กำกับการซื้อขายของบุคคล หรือกลุ่มบุคคลดังกล่าว เช่น การพิจารณาปรับลดวงเงินที่บริษัทหลักทรัพย์กำหนดให้ลูกค้า ดำเนินการให้ลูกค้าของบริษัทหลักทรัพย์ซื้อหลักทรัพย์ด้วยบัญชีแคชบาลานซ์ (cash balance) เป็นการชั่วคราว หรือการระงับการให้กู้ยืมเงินของบริษัทหลักทรัพย์แก่ลูกค้าเพื่อซื้อหลักทรัพย์ หรือมาตราการอื่นใดที่เหมาะสม เป็นต้น
    
    นอกจากนี้ ตลาดหลักทรัพย์ฯ ยังมีมาตรการในส่วนที่เกี่ยวกับข้อมูลข่าวสารที่เกี่ยวข้องกับบริษัท จดทะเบียน กล่าวคือ ในกรณีที่มีสารสนเทศที่อาจส่งผลกระทบต่อการปรับตัวของราคา และ/หรือปริมาณซื้อขายหลักทรัพย์อย่างมีนัยสำคัญ เช่นข่าวลือเกี่ยวกับการควบรวมกิจการ การเปิดเผยตัวเลขกำไรผ่านสื่อใดสื่อหนึ่งในช่วงเวลาใกล้กับการประกาศผลการดำเนินงานของบริษัทรายไตรมาส หรือรายปีของ ผู้บริหารก่อนที่จะแจ้งผ่านตลาดหลักรัพย์ฯ เป็นต้น ตลาดหลักทรัพย์ฯ จะดำเนินการเพื่อให้บริษัทจดทะเบียนนั้นชี้แจงข้อเท็จจริงเกี่ยวกับข่าวลือดังกล่าวโดยเร็ว เพื่อให้ผู้ลงทุนได้รับทราบข้อมูลที่เป็นทางการอย่างครบถ้วน เท่าเทียมกันและทั่วถึงก่อนการตัดสินใจลงทุน เพื่อเป็นการป้องกันการใช้ข้อมูลภายในของบริษัท (inside information) เพื่อการแสวงหาผลประโยชน์ หรือการเอาเปรียบผู้ลงทุนรายอื่นของบุคคลวงใน (insider) หรือผู้ที่รู้ข้อมูลภายในดังกล่าว
    
    การดำเนินการเกี่ยวกับการดูแลและสนับสนุนการเปิดเผยสารสนเทศของบริษัทจดทะเบียนในตลาดหลักทรัพย์ฯ เป็นแนวทางหนึ่งที่สำคัญในการสนับสนุนให้ข้อมูลข่าวสารสามารถเผยแพร่สู่ผู้ลงทุนได้อย่างถูกต้อง รวดเร็ว ทันต่อเหตุการณ์ อันจะก่อให้เกิดความมีประสิทธิภาพ ความน่าเชื่อถือ โปร่งใส และยุติธรรมในตลาดหลักทรัพย์ฯ ได้ในระยะยาว
    
- ***การติดตามและตรวจสอบการซื้อขายหลักทรัพย์ (investigation)***
    
    การตรวจสอบการซื้อขายเป็นอีกแนวทางหนึ่งที่สำคัญในการกำกับดูแลการซื้อขาย โดยหากพบว่าลักษณะการซื้อขายใดเข้าข่ายการกระทำความผิดในการซื้อขายหลักทรัพย์ ตลาดหลักทรัพย์ฯ จะดำเนินการตรวจสอบ เพื่อเข้าสู่กระบวนการพิจารณาลงโทษทางวินัยและคดีต่อไป
    
    นอกจากนี้ หากตลาดหลักทรัพย์ฯ พบว่ามีการกระทำที่เข้าข่ายความผิดตามข้อกฎหมายที่เกี่ยวข้อง เช่น พระราชบัญญัติหลักทรัพย์และตลาดหลักทรัพย์ พ.ศ. 2535 และพระราชบัญญัติสัญญาซื้อขายล่วงหน้า พ.ศ. 2546 จะดำเนินการส่งเรื่องการกระทำความผิดดังกล่าวไปยังสำนักงานคณะกรรมการ ก.ล.ต. เพื่อดำเนินการตรวจสอบและลงโทษตามกฎหมายต่อไป
    

![](https://prod-files-secur)

การดำเนินการตรวจสอบและติดตามการกระทำความผิด สามารถทำได้ 2 ลักษณะคือ

1. การตรวจสอบและติดตามการซื้อขายด้วยระบบคอมพิวเตอร์
2. การตรวจสอบและติดตามรายการซื้อขายโดยใช้เจ้าหน้าที่ทำการวิเคราะห์ข้อมูลรายการซื้อขาย
- ***การตรวจสอบและติดตามการซื้อขายด้วยระบบคอมพิวเตอร์***
    
    ตลาดหลักทรัพย์ฯ ได้มีการพัฒนาและปรับปรุงระบบการกำกับและตรวจสอบการซื้อขายอย่างต่อเนื่องเพื่อให้สามารถติดตามและกำกับดูแลการซื้อขายหลักทรัพย์ให้เป็นไปอย่างเป็นธรรม (fair trade) โดยระบบดังกล่าว เรียกว่าระบบ WATCHS (**W**arning **A**bnormal **T**rading & **C**atching **H**ostile **S**ystem)
    
    WATCHS เป็นระบบการกำกับและตรวจสอบการซื้อขายที่ช่วยให้สามารถติดตามสภาพการซื้อขายได้แบบ real time และยังสามารถค้นหาข้อมูลย้อนหลังในช่วงเวลาที่ต้องการได้ ด้วย function หลักที่สำคัญที่สามารถแสดงและประมวลผล เช่น
    
    - แสดงภาพรวมของทั้งตลาด (index) และรายหลักทรัพย์ เช่น การเปลี่ยนแปลงของราคาและปริมาณการซื้อขายแบบ real time
    - แสดงการเตือน (alert) รายหลักทรัพย์ เมื่อพบการเคลื่อนไหวของราคาและปริมาณที่ผิดปกติไปจากลักษณะการเคลื่อนไหวของหลักทรัพย์นั้นๆ ในอดีต รวมถึงการเคลื่อนไหวที่ผิดไปจากค่าสถิติที่กำหนดไว้
    - สามารถค้นหาสภาพการซื้อขายทั้งแบบ real time และแบบย้อนหลัง (historical) ของหลักทรัพย์ ที่มีสภาพผิดปกติได้ เป็นต้น
    
    ดังนั้น ระบบ WATCHS จึงมีส่วนสำคัญที่จะช่วยให้เจ้าหน้าที่สามารถสังเกตการซื้อขายได้แบบ real time ซึ่งจะช่วยให้มีการป้องปราม (preventive actions) การซื้อขายที่ไม่เป็นธรรมได้อย่างทันเหตุการณ์จึงเป็นระบบที่มีประสิทธิภาพและได้รับการยอมรับ และใช้ในการกำกับดูแลการซื้อขายในหลายประเทศทั่วโลก
    
- ***การตรวจสอบและติดตามรายการซื้อขายโดยใช้เจ้าหน้าที่ทำการวิเคราะห์ข้อมูลรายการซื้อขาย เคราะห์ข้อมูล***
    
    นอกจากข้อมูลที่ได้รับจากการติดตามการซื้อขายด้วยระบบคอมพิวเตอร์แล้ว ตลาดหลักทรัพย์ฯ ยังอาจได้รับข้อมูลจากการให้ข้อมูล และ/หรือการร้องเรียนของผู้ลงทุนผ่านทางช่องทางการเปิดรับข้อร้องเรียนของตลาดหลักทรัพย์ฯ และตลาดหลักทรัพย์ฯ ได้ทำการตรวจสอบเบื้องต้นแล้วพบว่าข้อมูล และ/หรือรายการ ซื้อขายหลักทรัพย์ดังกล่าวมีเหตุอันควรเชื่อได้ว่าจะมีการกระทำที่เข้าข่ายการกระทำอันไม่เป็นธรรมในการ ซื้อขายหลักทรัพย์
    
    ตลาดหลักทรัพย์ฯ จะทำการตรวจสอบพฤติกรรมการส่งคำสั่งซื้อขายในช่วงเวลาของหลักทรัพย์นั้นๆ เพื่อให้ได้ข้อเท็จจริงต่างๆ เช่น การส่งคำสั่งซื้อขายหลักทรัพย์มาจากบริษัทหลักทรัพย์แห่งใดบ้าง มีสารสนเทศอื่นใดที่อาจเป็นมูลเหตุจูงใจในการกระทำความผิดหรือไม่ และข้อมูล ข้อเท็จจริงอื่นใดอันจะเป็นประโยชน์ และเกี่ยวข้องกับการตรวจสอบ เป็นต้น จากนั้นหากตลาดหลักทรัพย์ฯ พิจารณาแล้วพบว่ายังมีมูลเหตุที่เชื่อได้ว่าจะมีการกระทำความผิดตามข้อกฎหมายก็จะทำการส่งเรื่องไปยังสำนักงานคณะกรรมการ ก.ล.ต. เพื่อดำเนินการตรวจสอบและลงโทษต่อไป
    

## 4.3.4 บทกำหนดโทษสำหรับการกระทำที่ก่อให้เกิดความไม่เป็นธรรมในการซื้อขายหลักทรัพย์

ในส่วนของการกำหนดโทษสำหรับการซื้อขายหลักทรัพย์ที่ก่อให้เกิดความไม่เป็นธรรม และสร้างผลกระทบต่อบุคคลอื่นนั้นสามารถแบ่งการพิจารณาออกได้เป็น 2 ส่วน คือ

1. บทกำหนดโทษที่เกี่ยวข้องกับความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขายหลักทรัพย์
2. บทกำหนดโทษที่เกี่ยวข้องกับการกระทำอันไม่เป็นธรรมในการซื้อขายหลักทรัพย์ที่เป็นความผิด ตามพระราชบัญญัติหลักทรัพย์และตลาดหลักทรัพย์

### บทกำหนดโทษที่เกี่ยวข้องกับความผิดตามข้อบังคับของตลาดหลักทรัพย์ฯ ที่เกี่ยวข้องกับ การซื้อขายหลักทรัพย์

การดำเนินการของตลาดหลักทรัพย์ฯ หากตรวจสอบพบการกระทำที่เป็นการฝ่าฝืนข้อบังคับที่เกี่ยวข้องกับการซื้อขายหลักทรัพย์ เมื่อตลาดหลักทรัพย์ฯ ได้รวมรวบหลักฐาน ข้อเท็จจริงที่เกี่ยวข้องกับการกระทำความผิดก็จะดำเนินการพิจารณาโดยคณะกรรมการชุดหนึ่งของตลาดหลักทรัพย์ฯ ที่ถูกแต่งตั้งขึ้นเพื่อพิจารณาการลงโทษตามบทกำหนดโทษที่เกี่ยวข้อง การพิจารณาดำเนินการลงโทษในส่วนของตลาดหลักทรัพย์ฯ จะเป็นการลงโทษในส่วนที่เกี่ยวข้องกับบริษัทหลักทรัพย์ที่เป็นสมาชิก เจ้าหน้าที่ผู้ส่งคำสั่งซื้อขายหลักทรัพย์ (trader) เป็นต้น

ทั้งนี้ตลาดหลักทรัพย์ฯ โดยกรอบอำนาจตามข้อกฎหมายจะไม่สามารถลงโทษผู้ลงทุนและ/หรือบุคคลอื่นใดที่อยู่นอกเหนือการกำกับดูแลของตลาดหลักทรัพย์ฯ สำหรับโทษที่กำหนดนั้นคณะกรรมการที่ตลาดหลักทรัพย์ฯ แต่งตั้งขึ้นจะเป็นผู้พิจารณาบทลงโทษ ซึ่งจะเป็นไปในรูปแบบของการภาคทัณฑ์ การปรับเป็นจำนวนเงิน การพักการปฏิบัติงาน เป็นต้น

### บทกำหนดโทษที่เกี่ยวข้องกับการกระทำอันไม่เป็นธรรมในการซื้อขายหลักทรัพย์ที่เป็นความผิดตามพระราชบัญญัติหลักทรัพย์และตลาดหลักทรัพย์

ในกรณีที่ตลาดหลักทรัพย์ฯ ส่งเรื่องกรณีการตรวจสอบให้กับสำนักงานคณะกรรมการ ก.ล.ต. หากต่อมาสำนักงานคณะกรรมการ ก.ล.ต. ตรวจสอบพบข้อเท็จจริงอันเชื่อได้ว่าบุคคลหรือกลุ่มบุคคลนั้นได้กระทำความผิดเกี่ยวกับการกระทำอันไม่เป็นธรรมในการซื้อขายหลักทรัพย์ตามพระราชบัญญัติหลักทรัพย์และตลาดหลักทรัพย์ พ.ศ. 2535 การดำเนินคดีกับผู้กระทำความผิดจะเป็นไปได้ 2 ทาง คือ การดำเนินคดีอาญาหรือการดำเนินมาตรการลงโทษทางแพ่ง (civil sanction) โดยสำนักงานคณะกรรมการ ก.ล.ต. จะพิจารณาความเหมาะสมของแต่ละคดีว่าควรดำเนินคดีอาญาหรือดำเนินมาตรการลงโทษทางแพ่งกับผู้กระทำความผิด ซึ่งในการพิจารณาว่าจะเลือกใช้มาตรการลงโทษใด สำนักงานคณะกรรมการ ก.ล.ต. จะคำนึงถึงความร้ายแรงของการกระทำความผิด ผลกระทบต่อตลาดทุน พยานหลักฐานที่อาจนำมาใช้พิสูจน์ความผิด และความคุ้มค่าในการดำเนินมาตรการนั้นๆ หากสำนักงานคณะกรรมการ ก.ล.ต. พิจารณาแล้วเห็นว่าควรดำเนินคดีอาญากับผู้กระทำความผิด ก็จะดำเนินการกล่าวโทษต่อพนักงานสอบสวน แต่หากเห็นว่าควรดำเนินมาตรการลงโทษทางแพ่ง ก็จะเสนอเรื่องให้คณะกรรมการพิจารณามาตรการลงโทษทางแพ่ง ให้ความเห็นชอบในการดำเนินมาตรการลงโทษทางแพ่งกับผู้กระทำความผิด หากคณะกรรมการฯ ไม่เห็นชอบด้วย สำนักงานคณะกรรมการ ก.ล.ต. จะดำเนินการกล่าวโทษไปยังพนักงานสอบสวนเพื่อดำเนินคดีอาญากับผู้กระทำความผิดต่อไป แต่หากคณะกรรมการฯ เห็นชอบด้วย สำนักงานคณะกรรมการ ก.ล.ต. ก็จะฟ้องคดีขึ้นสู่ศาลแพ่งเพื่อกำหนดมาตรการลงโทษทางแพ่งกับผู้กระทำความผิดต่อไป ทั้งนี้ มาตรการลงโทษทางแพ่ง ได้แก่ 1) ค่าปรับทางแพ่ง 2) ชดใช้เงินในจำนวนที่เท่ากับผลประโยชน์ที่ได้รับหรือพึงได้รับจากการกระทำความผิด 3) ห้ามเข้าซื้อขายหลักทรัพย์ในตลาดหลักทรัพย์หรือศูนย์ซื้อขายหลักทรัพย์ หรือเข้าผูกพันตามสัญญาซื้อขายล่วงหน้าในศูนย์ซื้อขายสัญญาซื้อขายล่วงหน้า ภายในระยะเวลาที่กำหนดซึ่งต้องไม่เกิน 5 ปี 4) ห้ามเป็นกรรมการหรือผู้บริหารในบริษัทจดทะเบียนหรือบริษัทหลักทรัพย์ภายในระยะเวลาที่กำหนดซึ่งต้องไม่เกิน 10 ปี และ 5) ชดใช้ค่าใช้จ่ายในการตรวจสอบการกระทำความผิดคืนให้แก่สำนักงานคณะกรรมการ ก.ล.ต.

อย่างไรก็ตาม ในกรณีที่มีการดำเนินมาตรการลงโทษทางแพ่ง แต่ยังมิได้มีการยื่นฟ้องคดีต่อศาลแพ่งกฎหมายได้เปิดโอกาสให้ผู้กระทำความผิดสามารถตกลงเข้าทำบันทึกการยินยอมที่จะปฏิบัติตามมาตรการลงโทษทางแพ่งตามที่คณะกรรมการฯ กำหนดได้ โดยอาจมีทั้งมาตรการลงโทษที่เป็นตัวเงินและมาตรการที่ห้ามมิให้กระทำการบางอย่าง ซึ่งเมื่อผู้กระทำความผิดชำระเงินตามบันทึกการยินยอมครบถ้วนแล้วการดำเนินคดีทั้งทางแพ่งและอาญาสำหรับคดีนั้นจะยุติลง (ศึกษารายละเอียดเกี่ยวกับมาตรการลงโทษ ทางแพ่งเพิ่มเติมได้ที่ https://www.sec.or.th/)

ปัจจุบันภายใต้ความร่วมมือระหว่างตลาดหลักทรัพย์ฯ และหน่วยงานที่เกี่ยวข้อง เช่น บริษัทหลักทรัพย์ สำนักงานคณะกรรมการ ก.ล.ต. รวมถึงหน่วยงานอื่นๆ ในภาคธุรกิจตลาดทุน ส่งผลให้กระบวนการตรวจสอบการซื้อขายหลักทรัพย์เป็นไปอย่างมีประสิทธิภาพเพิ่มมากขึ้น เป็นไปตามเจตนารมณ์ในการสร้างความโปร่งใส ยุติธรรม และเป็นการปกป้องผู้ลงทุนที่เข้ามาซื้อขายหลักทรัพย์ในตลาดหลักทรัพย์ฯ อันจะส่งผลต่อความเชื่อมั่นของตลาดทุนในระยะยาว

# 4.4 ข้อมูลที่เกี่ยวข้องกับการลงทุนในตราสารทุน

## 4.4.1 รายงานสารสนเทศของบริษัทจดทะเบียน

เพื่อให้ผู้ลงทุนมีข้อมูลในการวิเคราะห์ประกอบการตัดสินใจลงทุนอย่างเพียงพอ ตลาดหลักทรัพย์ฯ และสำนักงานคณะกรรมการ ก.ล.ต. จึงได้มีการทำความตกลงร่วมกัน โดยการกำหนดให้สำนักงานคณะกรรมการ ก.ล.ต.และตลาดหลักทรัพย์ฯ เป็นผู้ดูแลติดตามให้การเปิดเผยข้อมูลของบริษัทต่างๆ ในตลาดทุน มีความเพียงพอ และเป็นไปตามมาตรฐานเดียวกัน (ข้อบังคับ บจ/ป 01-00)

สารสนเทศที่สำคัญ ได้แก่ สารสนเทศที่มีผลต่อราคาหลักทรัพย์หรือสำคัญต่อการตัดสินใจในการลงทุนหรือมีผลกระทบต่อสิทธิประโยชน์ของผู้ถือหุ้น ซื้อมีผลกระทบต่อสิทธิประโยชน์ว ทั้งนี้ การเปิดเผยสารสนเทศตามหน้าที่ของบริษัทจดทะเบียน แบ่งเป็น 2 ประเภทคือ

1. รายงานเกี่ยวกับฐานะการเงินและผลการดำเนินงานตามรอบบัญชี (periodic reports)
2. สารสนเทศสำคัญตามเหตุการณ์ (non-periodic reports)

### รายงานเกี่ยวกับฐานะการเงินและผลการดำเนินงานตามรอบบัญชี (periodic reports)

วัตถุประสงค์ที่มีการกำหนดให้บริษัทจดทะเบียนต้องนำส่งรายงานเกี่ยวกับฐานะการเงินและผลการดำเนินงานตามรอบบัญชีนั้น เป็นไปเพื่อให้ผู้ลงทุนได้มีข้อมูลที่สำคัญประกอบการตัดสินใจการลงทุน เนื่องจากข้อมูลดังกล่าวมีผลกระทบต่อการเปลี่ยนแปลงราคาของหลักทรัพย์อย่างมาก โดยให้บริษัทจดทะเบียนจัดทำและนำส่งงบการเงิน รายงานเกี่ยวกับฐานะการเงินและผลการดำเนินงานของบริษัทจดทะเบียนให้แก่สำนักงานคณะกรรมการ ก.ล.ต. ภายในระยะเวลาที่กำหนด ดังต่อไปนี้

1. งบการเงินรายไตรมาสที่ผู้สอบบัญชีได้สอบทานแล้ว นำส่งภายใน 45 วันนับแต่วันสุดท้ายของแต่ละไตรมาส
2. งบการเงินประจำงวดการบัญชีที่ผู้สอบบัญชีได้ตรวจสอบและแสดงความเห็นแล้ว นำส่งภายในภายใน 3 เดือน นับแต่วันสิ้นสุดรอบระยะเวลาบัญชี ทั้งนี้ บริษัทจดทะเบียนอาจเลือกที่จะนำส่งงบการเงินประจำปีฉบับที่ผ่านการตรวจสอบจากผู้สอบบัญชีภายใน ภายใน 60 วัน แทนการนำส่งงบการเงินไตรมาส 4 ได้โดยบริษัทจดทะเบียนต้องแจ้งตลาดหลักทรัพย์ฯ ล่วงหน้าก่อนดำเนินการภายใน 30 วันนับแต่วันที่สิ้นสุดรอบระยะเวลาบัญชีนั้น
3. แบบแสดงรายการข้อมูลประจำปี (แบบ 56-1) นำส่งภายใน 3 เดือน นับแต่วันสิ้นสุดรอบระยะเวลาบัญชี จำนวน 1 ฉบับ ซึ่งจะเป็นข้อมูลเกี่ยวกับพัฒนาการที่สำคัญของบริษัทจดทะเบียนในรอบปีที่ผ่านมา การประกอบธุรกิจ คณะกรรมการ โครงสร้างผู้ถือหุ้น สรุปฐานะการเงินและผลการดำเนินงานภาวะอุตสาหกรรม รวมถึงปัจจัยเสี่ยงของธุรกิจ พร้อมทั้งให้บริษัทเผยแพร่ผ่านระบบเผยแพร่ข้อมูลทาง อิเล็กทรอนิกส์ของตลาดหลักทรัพย์ฯ
4. รายงานประจำปีที่เสนอต่อผู้ถือหุ้น (แบบ 56-2 หรือ annual report) นำส่งภายใน 120 วันนับแต่วันสิ้นสุดรอบระยะเวลาบัญชี ซึ่งเป็นเวลาเดียวกับที่บริษัทจดทะเบียนได้นำส่งให้กับผู้ถือหุ้นของบริษัทเพื่อใช้ประกอบการประชุมสามัญผู้ถือหุ้นประจำปี จำนวน 4 ชุด พร้อม CD-ROM (ถ้ามี) ซึ่งหากบริษัทจดทะเบียนมีผู้ถือหุ้นที่เป็นต่างชาติให้จัดทำและนำส่งฉบับภาษาอังกฤษด้วย ทั้งนี้ตลาดหลักทรัพย์ฯ สนับสนุนให้บริษัทเผยแพร่รายงานประจำปีผ่านระบบเผยแพร่ข้อมูลทางอิเล็กทรอนิกส์ของตลาดหลักทรัพย์ฯ (SCP- SET community portal)
    
    โดยเอกสารที่ต้องจัดส่งพร้อมงบการเงิน ประกอบด้วย
    
    (1) งบการเงินฉบับเต็ม
    
    (2) รายงานสรุปผลการดำเนินงาน (F45)
    
    (3) คำชี้แจงงบการเงินกรณีบริษัทมีกำไรแตกต่างจากงวดเดียวกันของปีก่อนมากกว่าร้อยละ 20
    
    (4) คำอธิบายและการวิเคราะห์ของฝ่ายจัดการหรือ MD&A (management discussion and analysis) ซึ่งเป็นความสมัครใจในการนำส่ง
    
    ### สารสนเทศสำคัญตามเหตุการณ์ (non-periodic reports)
    
    สารสนเทศตามเหตุการณ์สำคัญแบ่งเป็น 3 ประเภท ตามความสำคัญเร่งด่วนของข้อมูลที่มีผลต่อราคาหลักทรัพย์
    
    - ***สารสนเทศหรือข้อมูลที่เข้าข่ายต้องเปิดเผยทันที***
        
        ได้แก่ สารสนเทศที่มีลักษณะเข้าหลักเกณฑ์ข้อใดข้อหนึ่งดังต่อไปนี้
        
        - มีผลต่อราคาซื้อหรือขายหลักทรัพย์ของบริษัทอย่างมีนัยสำคัญ
        - เมื่อสารสนเทศนั้นถือได้ว่าสำคัญต่อผู้ลงทุนที่ใช้ผลการวิเคราะห์สารสนเทศของนักวิเคราะห์หรือผู้เชี่ยวชาญในการเลือกตัดสินใจลงทุน
        - เมื่อสารสนเทศนั้นมีหรือจะมีผลกระทบต่อสิทธิประโยชน์ของผู้ถือหุ้น
        
        โดยพระราชบัญญัติกำกับหลักทรัพย์และตลาดหลักทรัพย์ ได้กำหนดไว้ในมาตรา 57 สำหรับเหตุการณ์ที่ต้องรายงานพร้อมด้วยเหตุผลต่อสำนักงานคณะกรรมการ ก.ล.ต. โดยไม่ชักช้า เมื่อมีเหตุการณ์ดังต่อไปนี้เกิดขึ้น
        
        1. บริษัทประสบความเสียหายอย่างร้ายแรง เช่น ไฟไหม้โรงงานที่มีกำลังการผลิตสูงสุดหรือน้ำท่วมนิคมอุตสาหกรรม เป็นต้น
        2. บริษัทหยุดประกอบกิจการทั้งหมด หรือบางส่วน เช่น ถูกยกเลิกสัมปทาน เป็นต้น
        3. บริษัทเปลี่ยนแปลงวัตถุประสงค์หรือลักษณะการประกอบธุรกิจ เช่น บริษัทต้องการเปลี่ยนจากการดำเนินธุรกิจรับเหมาก่อสร้าง ไปเป็นการดำเนินธุรกิจโรงแรมแทน เป็นต้น
        4. บริษัททำสัญญาให้บุคคลอื่นมีอำนาจทั้งหมด หรือบางส่วนในการบริหารงานของบริษัท เช่น คณะ กรรมการบริษัทได้มอบหมายให้บุคคลอื่นที่มิใช่กรรมการของบริษัทเป็นผู้บริหารจัดการและตัดสิน ใจด้านธุรกิจ
        5. บริษัทกระทำ หรือถูกกระทำอันมีลักษณะเป็นการครอบงำหรือถูกครอบงำกิจการ เช่น มีบุคคลอื่นถูกเสนอชื่อเข้าเป็นกรรมการของบริษัทและเป็นผู้มีอำนาจเด็ดขาดในการตัดสินใจในเรื่องที่มีความสำคัญทางธุรกิจ
        6. กรณีใดๆ ที่มี หรือจะมีผลกระทบต่อสิทธิประโยชน์ของผู้ถือหลักทรัพย์ หรือต่อการตัดสินใจในการลงทุน หรือต่อการเปลี่ยนแปลงในราคาของหลักทรัพย์ของบริษัท ตามที่สำนักงานคณะกรรมการ ก.ล.ต. ประกาศกำหนด
    - ***สารสนเทศที่ให้จัดส่งภายใน 3 วันทำการ***
        
        ตลาดหลักทรัพย์ฯ กำหนดให้บริษัทจดทะเบียนเปิดเผยสารสนเทศโดยรายงานต่อตลาดหลักทรัพย์ฯ ภายใน 3 วันทำการนับแต่วันที่มีเหตุการณ์ดังต่อไปนี้เกิดขึ้น
        
        1. บริษัทจดทะเบียนมีการเปลี่ยนแปลงกรรมการ หรือบุคคลผู้มีอำนาจในการจัดการของบริษัทจดทะเบียน
        2. บริษัทจดทะเบียนมีการเปลี่ยนแปลงแก้ไขหนังสือบริคณห์สนธิหรือข้อบังคับของบริษัท
        3. บริษัทจดทะเบียนมีการย้ายที่ตั้งสำนักงานใหญ่
        4. บริษัทจดทะเบียนหรือบริษัทย่อยมีการเปลี่ยนแปลงผู้สอบบัญชี
        5. บริษัทจดทะเบียนมีการเปลี่ยนแปลงนายทะเบียนหลักทรัพย์ หรือมีการเปลี่ยนแปลงสถานที่ตั้งของนายทะเบียนหลักทรัพย์
    - ***สารสนเทศที่ให้จัดส่งภายใน 14 วัน***
        1. สำเนาบัญชีรายชื่อผู้ถือหุ้นรายใหญ่หรือรายชื่อผู้ถือหุ้น 10 รายการแรก ณ วันที่มีการประชุมสามัญผู้ถือหุ้นและ ณ วันที่ปิดสมุดทะเบียนพักการโอนหุ้น
        2. รายงานการประชุมสามัญหรือประชุมวิสามัญผู้ถือหุ้น
        3. รายงานการกระจายการถือหุ้นตามแบบที่ตลาดหลักทรัพย์ฯ กำหนด

**ตารางที่ 4-3** ประเภทสารสนเทศและการกำหนดระยะเวลาการเปิดเผย

![](https://prod-files-secur)

## 4.4.2 ดัชนีหลักทรัพย์ที่เผยแพร่โดยตลาดหลักทรัพย์ฯ

### ความสำคัญและประเภทของดัชนีราคาหลักทรัพย์

ดัชนีราคาหลักทรัพย์เป็นค่าสถิติที่พัฒนาขึ้นเพื่อใช้เป็นเครื่องชี้วัดที่สะท้อนภาพรวมการเคลื่อนไหวของระดับราคาซื้อขายหลักทรัพย์ว่า มีการเปลี่ยนแปลงขึ้นลงอย่างไรในปัจจุบัน เมื่อเปรียบเทียบกับวันที่เริ่มมีการคำนวณดัชนีราคานั้น (วันฐาน) หรือวันอื่นๆ ก่อนหน้านั้น นอกจากนี้ ยังสามารถใช้เป็นตัวเปรียบเทียบ (benchmark) เพื่อวัดผลการบริหารของกองทุนรวม และใช้เป็นปัจจัยอ้างอิงในการออกสัญญาซื้อขายล่วงหน้า หรือตราสารทางการเงินต่างๆ

ตลาดหลักทรัพย์ในประเทศต่างๆ ทั่วโลกต่างก็มีดัชนีราคาหลักทรัพย์ เพื่อให้ผู้ลงทุนทั้งประเภทบุคคลและสถาบันใช้เป็นข้อมูลอ้างอิงประกอบการตัดสินใจลงทุน ดัชนีราคาหลักทรัพย์ที่กล่าวนี้ ตลาดหลักทรัพย์อาจเป็นผู้จัดทำขึ้น หรือองค์กรอื่นๆ ที่เกี่ยวข้องเป็นผู้จัดทำขึ้นก็ได้ ดัชนีราคาหลักทรัพย์จึงมีชื่อเรียกเฉพาะที่หลากหลายตามชื่อองค์กรผู้จัดทำดัชนี หรือตามหลักเกณฑ์ที่ใช้ในการจัดทำดัชนีนั้นๆ โดยตลาดหลักทรัพย์แต่ละแห่งอาจมีดัชนีราคาหลักทรัพย์ไว้อ้างอิงเพียงดัชนีเดียว หรืออาจมีดัชนีอ้างอิงมากกว่าหนึ่งดัชนีก็ได้ ขึ้นอยู่กับองค์ประกอบและพัฒนาการของตลาดหลักทรัพย์แต่ละแห่ง รวมทั้งความต้องการของผู้ลงทุนในตลาดหลักทรัพย์นั้น

การคำนวณดัชนีราคาหลักทรัพย์สามารถทำได้หลายวิธี ซึ่งแต่ละวิธีก็มีข้อสมมติฐานและหลักเกณฑ์ในการคำนวณที่แตกต่างกัน โดยทั่วไป อาจกล่าวได้ว่า แนวทางการคำนวณดัชนีราคาหลักทรัพย์มี 3 รูปแบบ

1. ***ดัชนีราคาแบบถ่วงน้ำหนักด้วยราคาตลาด (price weighted index)***
    
    ![](https://prod-files-secur)
    
    ค่าของดัชนีราคาประเภทนี้หมายถึงค่าเฉลี่ยของราคาหลักทรัพย์ทั้งหมดที่อยู่ในดัชนีจากวิธีการคำนวณดังกล่าว ส่งผลให้หลักทรัพย์ที่มีราคาสูงมีอิทธิพลต่อการเคลื่อนไหวของดัชนีมากกว่าหลักทรัพย์ที่มีราคาต่ำ ตัวอย่างดัชนีราคาประเภทนี้ ได้แก่ NIKKEI 225 ของญี่ปุ่น และ DOW JONES Industrial Average หรือ DJIA ของสหรัฐอเมริกา เป็นต้น
    
2. ***ดัชนีราคาชนิดไม่ถ่วงน้ำหนัก (equally weighted index)***
    
    ![](https://prod-files-secur)
    
    สำหรับดัชนีราคาประเภทนี้ ทุกหลักทรัพย์ที่ใช้ในการคำนวณจะส่งผลต่อค่าดัชนีเท่าๆ กันในวันแรกที่มีการคำนวณ หลังจากนั้นเมื่อราคาของหลักทรัพย์ที่อยู่ในดัชนีมีการเปลี่ยนแปลงไป น้ำหนักของแต่ละหลักทรัพย์จะไม่เท่ากันเหมือนในวันแรก ดังนั้น จึงมีการปรับ Base Market Value เป็นประจำเพื่อทำให้น้ำหนักของแต่ละหลักทรัพย์กลับมาเท่ากัน ตัวอย่างดัชนีราคาประเภทนี้ ได้แก่ The Value Line Index ของ สหรัฐอเมริกา เป็นต้น
    
3. ***ดัชนีราคาแบบถ่วงน้ำหนักด้วยมูลค่าตามราคาตลาด (market capitalization weighted index)***
    
    ![](https://prod-files-secur)
    
    ดัชนีราคาประเภทนี้ หลักทรัพย์ที่มีมูลค่าตามราคาตลาดสูงจะทำให้ดัชนีเปลี่ยนแปลงไปได้มากกว่าหลักทรัพย์ที่มีมูลค่าตามราคาตลาดต่ำ ตัวอย่างของดัชนีราคาประเภทนี้ ได้แก่ SET Index ของไทย, HangSeng Index ของฮ่องกง, Straits Times Index ของสิงคโปร์ และ NYSE Index ของสหรัฐอเมริกา เป็นต้น
    
    ปัจจุบัน ผู้จัดทำดัชนีหลายรายในต่างประเทศมีการนำเสนอดัชนีราคาหลักทรัพย์ที่ถ่วงน้ำหนักด้วยปัจจัยพื้นฐานของหลักทรัพย์ (fundamentally weighting index) ซึ่งเป็นการนำปัจจัยพื้นฐานต่างๆ ของ หลักทรัพย์ เช่น มูลค่าตามบัญชี กระแสเงินสด รายได้ ผลกำไร เงินปันผล จำนวนพนักงาน หรือค่า free float มาประกอบการคำนวณดัชนีเป็นการเพิ่มเติม ทำให้ดัชนีราคาหลักทรัพย์ในปัจจุบันมีความหลากหลายและซับซ้อนมากยิ่งขึ้น
    
    นอกจากนี้ ยังมีการคำนวณดัชนีในลักษณะของดัชนีผลตอบแทนรวม (total return index) ซึ่งสะท้อนผลตอบแทนทุกประเภทของการลงทุนในหลักทรัพย์ ทั้งผลตอบแทนที่เกิดจากการเปลี่ยนแปลงมูลค่าหลักทรัพย์ ที่ลงทุน (capital gain/loss) สิทธิในการจองซื้อหุ้น (rights) และเงินปันผล (dividends)
    

### ดัชนีที่จัดทำโดยตลาดหลักทรัพย์แห่งประเทศไทย

ดัชนีตลาดหลักทรัพย์แห่งประเทศไทย ประกอบด้วยดัชนีที่ตลาดหลักทรัพย์ฯ เป็นผู้จัดทำเอง (SET Index Series) และดัชนีที่เกิดขึ้นภายใต้ความร่วมมือของตลาดหลักทรัพย์ฯ กับหน่วยงานภายนอก (partner indices) โดยสำหรับ SET Index Series นั้นประกอบด้วยดัชนีราคา (price index) ซึ่งสะท้อนความเคลื่อนไหวของราคาหลักทรัพย์ที่เป็นส่วนประกอบในดัชนี และดัชนีผลตอบแทนรวม (total return index) ซึ่งสะท้อนผลตอบแทนทุกประเภทของการลงทุนในหลักทรัพย์ ทั้งผลตอบแทนที่เกิดจากการเปลี่ยนแปลงมูลค่าหลักทรัพย์ที่ลงทุน (capital gain/loss) สิทธิในการจองซื้อหุ้น (rights) และเงินปันผล (dividends)

ดัชนีราคาที่ตลาดหลักทรัพย์แห่งประเทศไทยเป็นผู้จัดทำ ประกอบด้วยดัชนีต่างๆ ดังต่อไปนี้

- ***ดัชนีราคาตลาดหลักทรัพย์แห่งประเทศไทย (SET Index)***
    
    SET Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) ที่ใช้แสดงความเคลื่อนไหวโดยรวมของตลาดหลักทรัพย์แห่งประเทศไทย (composite index) เริ่มตันเผยแพร่เมื่อวันที่ 30 เมษายน พ.ศ. 2518 และมีค่าดัชนีเริ่มต้นที่ 100 จุด สำหรับการปรับฐานการคำนวณดัชนีจะเกิดขึ้นเมื่อมีเหตุการณ์ต่างๆ ได้แก่ มีหลักทรัพย์จดทะเบียนเข้าใหม่ (new listing) มีการเพิกถอนหลักทรัพย์จากการเป็นหลักทรัพย์จดทะเบียน (delisting) มีการเพิ่มทุนจดทะเบียน (capital increase) หรือลดทุนจดทะเบียน (capital decrease) ของหลักทรัพย์มีการย้ายตลาด (change market) ของหลักทรัพย์ และมีการเพิ่มหรือตัดหลักทรัพย์จากการคำนวณดัชนี (include and exclude)
    
- ***ดัชนีราคากลุ่มอุตสาหกรรมและดัชนีราคาหมวดธุรกิจ (industry group index and sector index)***
    
    Industry Group Index และ Sector Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) คำนวณจากหลักทรัพย์ที่อยู่ในแต่ละกลุ่มอุตสาหกรรม (industry group) หรือแต่ละหมวดธุรกิจ (sector) โดยไม่รวมหลักทรัพย์ที่ถูกสั่งห้ามการซื้อขาย (SP) เกิน 1 ปี ค่าดัชนีเริ่มต้นของแต่ละ Industry Group Index หรือ Sector Index จะเท่ากับ 100 จุด ส่วนการปรับฐานการคำนวณดัชนีนั้นจะเกิดขึ้นเมื่อมีกรณีต่างๆ เช่นเดียวกับกรณีของดัชนีราคา SET Index รวมทั้งเมื่อมีการย้าย Industry Group หรือย้าย Sector ของหลักทรัพย์
    
    เพื่ออำนวยความสะดวกให้แก่ผู้ลงทุนในการเปรียบเทียบข้อมูลระหว่างหลักทรัพย์เพื่อประกอบการตัดสินใจลงทุน และเพื่อเปรียบเทียบการเคลื่อนไหวของหลักทรัพย์ไทยกับตลาดอื่นๆ ได้ ตลาดหลักทรัพย์ฯ ได้จัดแบ่งหลักทรัพย์ออกเป็นหมวดธุรกิจ (sector) ตั้งแต่ พ.ศ. 2534 และมีการจัดรวมหมวดธุรกิจ (sector) ที่มีลักษณะการดำเนินธุรกิจที่ใกล้เคียงกันเป็นกลุ่มอุตสาหกรรม (industry group) เมื่อวันที่ 1 มกราคม พ.ศ. 2547 โดยปัจจุบันตลาดหลักทรัพย์ฯ แบ่งหลักทรัพย์ออกเป็นกลุ่มอุตสาหกรรม (industry group) รวม 8 กลุ่ม และหมวดธุรกิจ (sector) รวม 28 หมวด
    
    **ตารางที่ 4-4** โครงสร้างกลุ่มอุตสาหกรรม (8 กลุ่ม) และหมวดธุรกิจ (28 หมวด) ของตลาดหลักทรัพย์ฯ
    
    ![](https://prod-files-secur)
    
    **ตารางที่ 4-4** โครงสร้างกลุ่มอุตสาหกรรม (8 กลุ่ม) และหมวดธุรกิจ (28 หมวด) ของตลาดหลักทรัพย์ฯ (ต่อ)
    
    ![](https://prod-files-secur)
    
- ***ดัชนีราคาสำหรับกลุ่มหลักทรัพย์ที่มีเกณฑ์คัดเลือกเฉพาะ***
    
    *ดัชนีราคา SET50 (SET50 index)*
    
    SET50 Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) คำนวณจากมูลค่าหุ้นสามัญจำนวน 50 หลักทรัพย์ที่มีมูลค่าหลักทรัพย์ตามราคาตลาดสูง มีสภาพคล่องสูง และมีมูลค่าการซื้อขายสูงอย่างสม่ำเสมอโดยรายชื่อหุ้นสามัญที่อยู่ใน SET50 Index จะมีการทบทวนทุกๆ 6 เดือน ในเดือนมิถุนายน และเดือนธันวาคมของทุกปี
    
    การคำนวณ SET50 Index เริ่มต้นเมื่อวันที่ 17 สิงหาคม พ.ศ. 2538 มีค่าดัชนีเริ่มต้นที่ 1,000 จุด และมีการปรับฐานการคำนวณดัชนีเมื่อเกิดเหตุการณ์ต่างๆ เช่นเดียวกับ SET Index นอกจากนี้ อาจมีการพิจารณานำหุ้นสามัญในดัชนีที่ถูกสั่งห้ามการซื้อขาย (SP) ติดต่อกันเป็นระยะเวลาตั้งแต่ 20 วันทำการขึ้นไปออกจากการคำนวณ SET50 Index
    
    *ดัชนีราคา SET100 (SET100 index)*
    
    SET100 Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) คำนวณจากมูลค่าหุ้นสามัญจำนวน 100 หลักทรัพย์ที่มีมูลค่าหลักทรัพย์ตามราคาตลาดสูง มีสภาพคล่องสูง และมีมูลค่าการซื้อขายสูงอย่างสม่ำเสมอ โดยหุ้นสามัญ 50 ลำดับแรกจะเป็นหลักทรัพย์เดียวกันกับที่เป็นองค์ประกอบของ SET50 Index และการทบทวนรายชื่อหุ้นสามัญที่อยู่ใน SET100 Index จะทำพร้อมกับการทบทวนรายชื่อหุ้นสามัญใน SET50 Index
    
    การคำนวณ SET100 Index เริ่มต้นเมื่อวันที่ 3 พฤษภาคม พ.ศ. 2548 มีค่าดัชนีเริ่มต้นที่ 1,000 จุด และมีการปรับฐานการคำนวณดัชนีเมื่อเกิดเหตุการณ์ต่างๆ เช่นเดียวกับ SET Index นอกจากนี้ อาจมีการพิจารณานำหุ้นสามัญในดัชนีที่ถูกสั่งห้ามการซื้อขาย (SP) ติดต่อกันเป็นระยะเวลาตั้งแต่ 20 วันทำการขึ้นไปออกจากการคำนวณ SET100 Index
    
    *ดัชนีราคา SETHD (SET High Dividend 30 Index)*
    
    SETHD เป็นดัชนีราคาชนิดถ่วงน้ำหนักด้วยปัจจัยพื้นฐานของหลักทรัพย์ (fundamentally weighting index) ประกอบด้วย หุ้นสามัญที่มีมูลค่าตามราคาตลาดสูง มีสภาพคล่องสูง และมีอัตราผลตอบแทนจากเงินปันผลสูงรวม 30 หลักทรัพย์ การทบทวนรายชื่อหุ้นสามัญในดัชนีจะทำพร้อมกับการทบทวนรายชื่อหุ้นสามัญใน SET50 Index และ SET100 Index โดยกระบวนการคัดเลือกเริ่มจากการพิจารณาหุ้นที่เป็นองค์ประกอบของ SET100 Index ที่มีค่า dividend payout ratio ไม่เกิน 85% ต่อเนื่องเป็นระยะเวลา 3 ปีย้อนหลัง หลังจากนั้น จะเรียงลำดับตามอัตราผลตอบแทนจากเงินปันผลให้มีหุ้นสามัญทั้งหมด 40 หลักทรัพย์โดยหุ้นสามัญที่มีอัตราผลตอบแทนจากเงินปันผลสูงสุด 20 ลำดับแรกจะได้รับคัดเลือกให้เป็นองค์ประกอบของ SETHD ก่อน ส่วนหุ้นสามัญซึ่งอยู่ในลำดับที่ 21-40 จะพิจารณาหุ้นสามัญที่เคยเป็นองค์ประกอบใน SETHD รอบก่อนหน้าแล้วจึงพิจารณาหุ้นสามัญที่เหลือจนกระทั่งมีหลักทรัพย์ใน SETHD ทั้งหมด 30 หลักทรัพย์
    
    การคำนวณ SETHD เริ่มต้นเมื่อวันที่ 4 กรกฎาคม พ.ศ. 2554 มีค่าดัชนีเริ่มต้นที่ 1,000 จุด และมีการปรับฐานการคำนวณดัชนีเมื่อเกิดเหตุการณ์ต่างๆ เช่นเดียวกับ SET Index
    
    *ดัชนีราคา sSET*
    
    sSET Index เป็นดัชนีใหม่ของตลาดหลักทรัพย์แห่งประเทศไทย ดัชนี sSET เป็นดัชนีที่สะท้อนความเคลื่อนไหวของราคาหุ้นสามัญซึ่งอยู่นอกเหนือดัชนี SET50 และ SET100 ที่มีอยู่เดิม กลุ่มหุ้นดังกล่าวเป็นหุ้นสามัญที่มีสภาพคล่องในการซื้อขายสม่ำเสมอและมีสัดส่วนผู้ถือหุ้นรายย่อยตามที่กำหนด เริ่มใช้ดัชนี SSET Index ตั้งแต่มกราคม พ.ศ. 2560 เป็นต้นไป
    
    *ดัชนีราคาตลาดหลักทรัพย์ เอ็ม เอ ไอ (mai index)*
    
    mai Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) ที่ใช้แสดงความเคลื่อนไหวโดยรวมของตลาดหลักทรัพย์เอ็ม เอ ไอ (composite index) เริ่มคำนวณ
    

เมื่อวันที่ 3 กันยายน พ.ศ. 2545 และมีค่าดัชนีเริ่มต้นที่ 100 จุด มีการปรับฐานการคำนวณดัชนีเมื่อมีกรณี ต่างๆ เช่นเดียวกับ SET Index

ส่วนดัชนีผลตอบแทนรวม (total return index) ที่ตลาดหลักทรัพย์แห่งประเทศไทยจัดทำขึ้นนั้น เป็นดัชนีซึ่งคำนวณเพื่อสะท้อนผลตอบแทนทุกประเภทของการลงทุนในหลักทรัพย์ ทั้งผลตอบแทนที่เกิดจากการเปลี่ยนแปลงมูลค่าหลักทรัพย์ที่ลงทุน (capital gain/loss) สิทธิในการจองซื้อหุ้นเพิ่มทุน (rights) และ เงินปันผล (dividends) โดยมีสมมติฐานเพิ่มเติมว่าเงินปันผลที่ได้รับนี้จะถูกนำไปลงทุนในหลักทรัพย์ด้วย (reinvest) โดยตลาดหลักทรัพย์ฯ ได้จัดทำการคำนวณค่าดัชนีผลตอบแทนรวมตลาดหลักทรัพย์ (SET TRI) ดัชนีผลตอบแทนรวม SET50 (SET50 TRI) ดัชนีผลตอบแทนรวม SET100 (SET100 TRI) ดัชนีผลตอบแทน รวม SETHD (SETHD TRI) ดัชนีผลตอบแทนรวมตลาดหลักทรัพย์เอ็ม เอ ไอ (mai TRI) และดัชนีผลตอบแทนรวมรายอุตสาหกรรม (industry TRI)

นอกจากนี้ ตลาดหลักทรัพย์แห่งประเทศไทยได้ทำความร่วมมือกับ FTSE Group ซึ่งเป็นองค์กรที่มีประสบการณ์และความเชี่ยวชาญในการสร้างและบริหารจัดการดัชนีรวมทั้งข้อมูลที่เกี่ยวข้องกับดัชนีในการพัฒนาและเผยแพร่ดัชนีราคา FTSE SET (FTSE SET index series) เพื่อส่งเสริมให้ดัชนีของตลาดทุนไทยมีมาตรฐานและเป็นที่ยอมรับในระดับสากล รวมทั้งเพื่อตอบสนองความต้องการของผู้ลงทุนทั้งในและต่างประเทศให้มากขึ้น

FTSE SET Index Series เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาดที่ปรับด้วยการกระจายการถือหุ้นของผู้ถือหุ้นรายย่อย (free-float adjusted market capitalization) ประกอบด้วยหลักทรัพย์ที่ผ่านเกณฑ์สภาพคล่องในการซื้อขาย (liquidity screen) และเกณฑ์การกระจายหุ้นให้แก่ผู้ถือหุ้นรายย่อย (free-float screen) ที่มีการทบทวนทุกๆ 6 เดือนเช่นเดียวกับ SET50 Index

FTSE Group เป็นผู้คำนวณค่าดัชนีและกำหนดให้ใช้วันที่ 29 กุมภาพันธ์ พ.ศ. 2551 เป็นวันฐานมีค่าดัชนีเริ่มต้นที่ 1,000 จุด โดยหลักทรัพย์ในดัชนีที่ถูกสั่งห้ามการซื้อขาย (SP) ติดต่อกันเป็นระยะเวลาตั้งแต่ 20 วันทำการขึ้นไปอาจถูกนำออกจากการคำนวณ

**ตารางที่ 4-5** รายละเอียดของ FTSE SET Index Series

![](https://prod-files-secur)

**ตารางที่ 4-5** รายละเอียดของ FTSE SET Index Series (ต่อ)

![](https://prod-files-secur)

นอกจากนี้ ตั้งแต่ 11 พฤศจิกายน พ.ศ. 2553 เป็นต้นมา ได้มีการจัดทำดัชนีราคา FTSE SET AII-Share Industry Indices ซึ่งเป็นการจัดแบ่งหลักทรัพย์ตามมาตรฐาน Industry Classification Benchmark (ICB) ประกอบด้วยดัชนีราคากลุ่มอุตสาหกรรม (industry group indices) รวม 10 กลุ่ม ดัชนีราคาหมวดธุรกิจหลัก (super sector indices) รวม 19 หมวด และดัชนีราคาหมวดธุรกิจย่อย (sector indices) รวม 39 หมวด

## 4.4.3 ข้อมูลราคา สถิติการซื้อขาย

ตลาดหลักทรัพย์ฯ มีให้บริการข้อมูลตลาดหลักทรัพย์ฯ (SET information services) ซึ่งเป็นแหล่งรวมข้อมูล ณ ขณะเวลาซื้อขาย (real-time) และข้อมูลราคาซื้อขายในอดีต (historical) ของตลาดตราสารทุน (SET/ mai/ BEX) และตลาดสัญญาซื้อขายล่วงหน้า (TFEX) รวมถึงข้อมูลของบริษัทที่จดทะเบียนในตลาดหลักทรัพย์แห่งประเทศไทย ได้แก่ ข้อมูลข่าว งบการเงิน รายชื่อผู้ถือหุ้นรายใหญ่ คณะกรรมการ สิทธิประโยชน์การลงทุน ฯลฯ ที่ตลาดหลักทรัพย์แห่งประเทศไทยนำเสนอเพื่อให้บริการแก่บริษัทสมาชิก (brokers) ผู้ขายข้อมูลทั้งในและต่างประเทศ สื่อหนังสือพิมพ์ สถาบันการศึกษา กองทุน องค์กรภาครัฐ และผู้ลงทุนทั่วไป โดยมีวัตถุประสงค์ไม่ว่าจะเป็นการใช้ประโยชน์ในเชิงพาณิชย์ หรือเพื่อใช้ศึกษาข้อมูลเพื่อประกอบการลงทุน

บริการข้อมูลตลาดหลักทรัพย์ฯ เป็นบริการที่พัฒนาและประมวลผลโดยตลาดหลักทรัพย์แห่งประเทศไทย เพื่อนำเสนอข้อมูลที่น่าเชื่อถือ ถูกต้อง ทันสมัย และง่ายต่อการใช้งาน พร้อมด้วยบริการในหลากหลายรูปแบบ ที่ผู้รับบริการสามารถเลือกใช้งานให้ตรงกับความต้องการ ทำให้ประหยัดต้นทุนและเวลาในการเก็บข้อมูลด้วยตนเอง

### ประเภทข้อมูลที่มีการเผยแพร่

ประเภทบริการข้อมูลที่มีการเผยแพร่ แบ่งเป็น 2 ประเภทใหญ่ๆ ตามลักษณะของการนำไปใช้ต่อ ดังนี้

- ***กลุ่มข้อมูลที่ต้องมีการพัฒนาข้อมูลต่อ (datafeed)***
    
    *รายงานการซื้อขายหลักทรัพย์ ณ เวลาซื้อขาย (Real-time Price Reporting System: PRS)* 
    
    เป็นบริการรายงานข้อมูล ณ เวลาซื้อขาย (real-time information) ซึ่งเชื่อมต่อโดยตรงจากระบบเผยแพร่ข้อมูลของตลาดหลักทรัพย์ฯ โดยผู้รับบริการสามารถเชื่อมต่อเพื่อรับข้อมูลโดยตรงกับระบบเผยแพร่ ข้อมูลของตลาดหลักทรัพย์ฯ หรือรับข้อมูลต่อจากผู้ขายข้อมูลที่ได้รับอนุญาต ในระหว่างช่วงเวลาซื้อขายเพื่อรับข้อมูลซื้อขายของตลาดตราสารทุน (SET/mai/BEX) และ/หรือตลาดสัญญาซื้อขายล่วงหน้า (TFEX) รวมถึงข้อมูลข่าว และข้อมูลงบการเงิน
    
    *รายงานการซื้อขายหลักทรัพย์ ณ สิ้นวัน (Online Asset Quotation: OAQ)*
    
    เป็นบริการข้อมูลราคาปิดหลักทรัพย์และดัชนีหลักทรัพย์ ณ สิ้นวันทำการ ซึ่งถือว่าเป็น “รายงาน สรุปภาพรวมและราคาปิดของตลาดตราสารทุน (SET/mai/BEX) อย่างเป็นทางการ” โดยผู้รับบริการสามารถ ดาวน์โหลดข้อมูลได้โดยตรงจาก https://www.setportal.set.or.th/ ณ สิ้นวันทำการ (ประมาณเวลา 17:20 น. ขึ้นไป) ของทุกวันที่มีการซื้อขายหลักทรัพย์
    
    *รายงานการซื้อขายตลาดสัญญาซื้อขายล่วงหน้า (TFEX) ณ สิ้นวัน 
    (Online Derivatives Quotation: ODQ)*
    
    เป็นบริการข้อมูลราคาปิดของตลาดสัญญาซื้อขายล่วงหน้า (TFEX) ณ สิ้นวันทำการ ซึ่งถือว่าเป็น “รายงานสรุปภาพรวมและราคาปิดของตลาดตลาดสัญญาซื้อขายล่วงหน้า อย่างเป็นทางการ” โดยผู้รับบริการ สามารถดาวน์โหลดข้อมูลได้โดยตรงจาก https://www.setportal.set.or.th/ ณ สิ้นวันทำการ (ประมาณเวลา 18:00 น. ขึ้นไป) ของทุกวันที่มีการซื้อขายหลักทรัพย์
    
    *รายงานสารสนเทศของบริษัทจดทะเบียน
    (ระบบบริหารจัดการข้อมูลตลาดหลักทรัพย์สาธารณะ : PSIMS)*
    
    เป็นระบบฐานข้อมูลเชิงลึกของบริษัทจดทะเบียนในตลาดหลักทรัพย์แห่งประเทศไทย ซึ่งประกอบไปด้วยข้อมูลสำคัญ 3 ประเภทได้แก่ ข้อมูลราคาซื้อขายหลักทรัพย์ (trading information) ของตลาดตราสารทุน (SET/mai/ BEX) และ/หรือตลาดสัญญาซื้อขายล่วงหน้า (TFEX) รวมถึงข้อมูลบริษัทจดทะเบียน (company information) และข่าวของบริษัทจดทะเบียน (listed company news) โดยผู้รับบริการจะได้รับฐานข้อมูลดังกล่าวตั้งแต่ในอดีต และสามารถดาวน์โหลดข้อมูล update รายวัน ได้โดยตรงจาก https://www.setportal.set.or.th/ ณ สิ้นวันทำการ (ประมาณเวลา 23:00 น. ขึ้นไป) ของทุกวันที่มีการซื้อขายหลักทรัพย์ เพื่อทำการ update ฐานข้อมูลของผู้รับบริการให้เป็นข้อมูลล่าสุดเสมอ
    
- ***กลุ่มข้อมูลซึ่งตลาดหลักทรัพย์ฯ พัฒนาระบบงานเพื่อใช้งานข้อมูลต่อ (application)***
    
    ซึ่งบริการนี้จะมีชื่อว่า “SETSMART” (SET Market Analysis and Reporting Tool) มี 3 ประเภท ได้แก่
    
    *SETSMART on Extranet*
    
    เป็นบริการระบบฐานข้อมูล ที่พัฒนาโดยตลาดหลักทรัพย์ฯ สำหรับผู้ใช้งานในองค์กร ซึ่งสามารถแสดงข้อมูลขณะเวลาซื้อขาย (real time) และข้อมูลย้อนหลัง (historical) ประกอบด้วยข้อมูลหลักทรัพย์ราคาซื้อขายหลักทรัพย์ของตลาดตราสารทุน (SET/mai/BEX) และตลาดสัญญาซื้อขายล่วงหน้า (TFEX) ข้อมูลดัชนี ข้อมูลทางสถิติที่สำคัญ ข่าว และข้อมูลสารสนเทศของบริษัทจดทะเบียนภายใต้บริการเดียวโดยระบบได้ถูกออกแบบมาให้เป็น web application เพียงเปิด web browser ผู้ใช้ก็จะสามารถเข้าใช้งานได้ทันที ผ่านเครือข่าย extranet ของตลาดหลักทรัพย์แห่งประเทศไทย https://www.setsmart.com/
    
    *SETSMART on Internet*
    
    เป็นบริการระบบข้อมูลตลาดหลักทรัพย์บนอินเทอร์เน็ต ที่พัฒนาโดยตลาดหลักทรัพย์ฯ เพื่อเป็นอีกหนึ่งช่องทางเลือกให้แก่ผู้ลงทุนรายย่อย หรือนักศึกษา ในการเข้าถึงข้อมูลย้อนหลัง (historical) ของบริษัทจดทะเบียน และราคาซื้อขายหลักทรัพย์ของตลาดตราสารทุน (SET/mai/BEX) และตลาดสัญญาซื้อขายล่วงหน้า (TFEX) ซึ่ง SETSMART on Internet มี 2 ประเภท ได้แก่ SETSMART ชุดข้อมูลย้อนหลัง 3 ปี และ SETSMART ชุดข้อมูลย้อนหลัง 5 ปี โดยผู้รับบริการสามารถใช้งานผ่านอินเทอร์เน็ตโดยการเข้าไปที่เว็บไซต์ https://www.setsmart.com/
    
    *SETSMART Enterprise*
    
    เป็นระบบฐานข้อมูลตลาดหลักทรัพย์ฯ ซึ่งติดตั้ง ณ สถานที่ของผู้รับบริการ เหมาะสำหรับผู้ใช้ในองค์กรที่มีจำนวนหลายคน โดยจะนำเสนอข้อมูลสารสนเทศ และข่าวย้อนหลังของบริษัทจดทะเบียน ข้อมูลราคาซื้อขายหลักทรัพย์ของตลาดตราสารทุน (SET/ mai/ BEX) และตลาดสัญญาซื้อขายล่วงหน้า (TFEX) และดัชนีย้อนหลัง รวมถึงข้อมูลทางสถิติที่สำคัญไว้ในบริการเดียว ภายใต้รูปแบบการใช้งานที่เป็นสากลนิยมแบบ web-based application โดยผู้รับบริการสามารถใช้งานผ่านระบบอินทราเน็ทภายในองค์กรของสมาชิกที่ติดตั้งระบบ SETSMART enterprise
    

## 4.4.4 บทวิเคราะห์หลักทรัพย์

### องค์ประกอบสำคัญในบทวิเคราะห์

***ด้านตารางและข้อมูล***

*หน้าแรก*

- ตารางสรุปตัวเลขการดำเนินงานในอดีต (อย่างน้อย 2 ปี) และความคาดหมาย (อย่างน้อย 3 ปี) อาทิ Revenue, EBIT, Net profit, Net profit margin, #of shares, EPS, EPS growth (%), DPS, Dividend payout (%), Net debt/equity, EBIT/I, DSCR, FCFF, Free cash flow/share, EBITDA, EV/EBITDA, P/E, P/BV
- ตารางข้อมูลที่สำคัญของหุ้นและของบริษัท เช่น คำแนะนำ, ราคาเป้าหมาย (price target), มูลค่าตลาด (market capitalization), ปริมาณการซื้อขายเฉลี่ยต่อวัน (average daily turnover), ราคาปิดสูงสุด/ต่ำสุด ในรอบ 1 ปี (52-week high/low) หรือเท่าที่มี, ค่า Beta, ผู้ถือหุ้นใหญ่ 5–10 รายแรก, ระดับการกำกับดูแลกิจการที่ดี (CG score) โดยผู้อ่านบทวิเคราะห์ควรให้ความสนใจในด้านตรรกะหรือความสอดคล้องกันของข้อมูล เช่น ถ้าราคาเป้าหมาย (price target) ต่ำกว่าราคาหุ้นในตลาด คำแนะนำไม่ควรเป็น “ซื้อ”
- สำหรับคำแนะนำการลงทุน (investment recommendation) เช่น ซื้อ ขาย หรือถือ และ เหตุผลในการแนะนำดังกล่าว ในบทวิเคราะห์ที่ดีควรให้มุมมองอย่างมีเหตุมีผล นักวิเคราะห์ควรสามารถให้มุมมองทางด้านโอกาสและความเสี่ยงของธุรกิจนั้นๆ ในระยะปานกลาง (3 ปี) ถึงค่อนข้างยาว (5 ปี)

*ภายในบทวิเคราะห์*

- งบการเงินในอดีต (อย่างน้อย 3 ปี) และงบการเงินประเมินในอนาคต (อย่างน้อย 2 ปี)
- งบการเงินที่สำคัญมี 3 งบ คือ
    - งบกำไรขาดทุน ควรรวม ratios ที่สำคัญสำหรับงบการเงินนี้ เช่น gross margin, net margin, ROE
    - งบแสดงฐานะการเงิน ควรรวม ratios ที่สำคัญสำหรับงบการเงินนี้ เช่น current ratio, D/E ratio
    - งบกระแสเงินสด ควรรวม ratio ที่สำคัญสำหรับงบการเงินนี้ เช่น operating cash flow/ dividends, operating cash flow/CAPEX
    - สรุปโดยย่อ ตัวเลข ratios หรืออัตราส่วนทางการเงินต่างๆ ที่แสดงให้เห็นถึงสัดส่วนสภาพคล่อง สัดส่วนความสามารถในการทำกำไร สัดส่วนความสามารถในการชำระหนี้ และอัตราการเติบโต
    - สำหรับการแสดงตัวเลขงบการเงิน อาจจะแสดงเป็นรายไตรมาส (quarter) ต่างๆ ด้วย เพื่อ เปรียบเทียบพัฒนาการของธุรกิจในแต่ละไตรมาสหรือเปรียบเทียบผลการดำเนินงานกับ ช่วงเวลาเดียวกันของปีที่ผ่านมา
- สำหรับข้อมูลสถิติการดำเนินงานของบริษัทที่เป็นสาระสำคัญในการประกอบธุรกิจของบริษัท ควรเขียนเพื่อให้ผู้อ่านทราบว่ามีข้อมูลสำคัญอะไรในบทวิเคราะห์ และควรแสดงในรูปแบบกราฟ แนวโน้ม เช่น
    - ธุรกิจค้าปลีก ข้อมูลอัตราการเติบโตของยอดขายจากร้านเดิม (same store sales growth) จำนวนสาขา
    - ธุรกิจถ่านหิน ข้อมูลราคาขายเฉลี่ย ปริมาณจำหน่าย และราคาต้นทุนเฉลี่ย
    - ธุรกิจโรงพยาบาล ข้อมูลค่ารักษาพยาบาลเฉลี่ย จำนวนผู้ป่วยไทยและต่างชาติ จำนวนเตียง และอื่นๆ

*ด้านเนื้อหา*

บทวิเคราะห์ส่วนใหญ่มักเขียนขึ้นเพื่อกล่าวถึงเหตุการณ์บางอย่างที่สำคัญ เช่น งบการเงินที่เพิ่งประกาศออกมา การปรับตัวเลขสมมติฐานของนักวิเคราะห์ (ราคาน้ำมัน และอัตราดอกเบี้ยพื้นฐาน) หรือข้อมูลใหม่ๆ ที่ได้รับจากการทำ company visit ในบทวิเคราะห์ประเภทนี้ จึงควรมีเนื้อหาที่สำคัญดังนี้

- อธิบายเหตุการณ์ ประเมินอย่างมีเหตุผลว่า เหตุการณ์นี้มีนัยสำคัญอย่างไรกับบริษัท
- แสดงการปรับตัวเลขประเมิน (revenue, EPS) เนื่องจากเหตุการณ์นี้ (ในกรณีที่มีปัจจัยใหม่ที่ทำให้เกิดนัยยะในการปรับประมาณการใหม่ และควรอ้างอิงหรือเปรียบเทียบกับคำแนะนำเดิม หรือ price target เดิม) โดยในบทวิเคราะห์ที่ดีควรจะคำนึงถึง investment theme (idea) ในการ ลงทุนเสมอ
- การปรับตัวเลข price target ใหม่นี้ต้องให้สมมติฐานที่เหมาะสมและชัดเจน เช่น GDP ดอกเบี้ย $/THB ราคาวัตถุดิบ ต่างๆ นักวิเคราะห์ควรมี consistency ในการใช้สมมติฐานนั้นๆ และหากการใช้สมมติฐานเปลี่ยนไปจากเดิมควรจะมีการอธิบายถึงเหตุผล มิฉะนั้นการปรับสมมติฐานบ่อยๆ จะทำให้เกิดความสงสัยถึงความไม่มีจุดยืน ขาดความรอบรู้ และมาตรฐานในการทำ report (ทั้งนี้นักวิเคราะห์ยังต้องนำเสนอความเสี่ยงที่อาจเกิดขึ้นในอนาคตด้วยที่อาจจะทำให้ price target นี้มีการเปลี่ยนแปลงไป)
- price target ควรระบุให้ชัดว่า เป็น target ณ วันใด (สิ้นปีปัจจุบัน หรือปรับเป้าหมายเป็นปีถัดไปแล้ว) ในกรณีธุรกิจมีการเปลี่ยนแปลงอย่างรวดเร็ว เช่น มีการเติบโตอย่างก้าวกระโดดนักวิเคราะห์อาจจะทำการปรับ target price ได้เพื่อให้สะท้อนถึงภาวะหรือมูลค่าทางธุรกิจของ บริษัทด้วย
    - price target ควรอธิบายว่าใช้เครื่องมือประเมินมูลค่าใด (เช่น P/E ratio, DCF, DDM) รวมถึง สมมติฐานและที่มาของการนำเครื่องมือนั้นๆ มาใช้ (beta, median P/E ratio, WACC)

เนื้อหาที่สำคัญทั้งหมดเหล่านี้ ควรจะสรุปอยู่ภายในหน้าแรกของบทวิเคราะห์ ในกรณีที่เป็นบทวิเคราะห์เชิงลึก เช่น การออกบทวิเคราะห์ครั้งแรก (coverage initiation) องค์ประกอบสำคัญของบทวิเคราะห์เชิงลึกคือ

- การวิเคราะห์ปัจจัยพื้นฐานของบริษัทโดยเน้นปัจจัยที่มีนัยยะในการทำกำไรของบริษัท (earnings or key drivers) อาทิเช่น ส่วนต่างราคาของผลิตภัณฑ์ปิโตรเคมี ราคาน้ำมัน การเพิ่มขึ้นของ backlog ต้นทุนวัตถุดิบ (สำหรับ initial coverage หรือหุ้นที่เพิ่งออก IPO ควรจะทำ report ให้ละเอียดด้านอุตสาหกรรมควบคู่ไปกับลักษณะการประกอบธุรกิจของบริษัท โครงสร้างผู้ถือหุ้นรวมถึงการวิเคราะห์ปัจจัยต่างๆ ที่จะมีผลกระทบต่อตัวบริษัท เช่นการทำ five forces ในระยะกลางและระยะยาวด้วย เป็นต้น)
- การวิเคราะห์และประเมินทางด้านอุตสาหกรรม (industry outlook) และ peers comparison อย่างเหมาะสมทั้งในและต่างประเทศ จะทำให้นักวิเคราะห์คาดการณ์อนาคตของบริษัท (earnings outlook) ได้อย่างแม่นยำมากขึ้น
- การวิเคราะห์ทั้งหมดนี้ต้องมีสมมติฐานที่เหมาะสม ซึ่งจะนำไปสู่การประมาณ price target ที่แม่นยำขึ้น ซึ่งนอกเหนือจากการแสดงสมมติฐานที่เหมาะสมแล้ว ต้องแสดงถึงปัจจัยความเสี่ยงที่จะมากระทบต่อ price target ในอนาคตด้วย
- sensitivity analysis: price target ควรนำเสนอเป็น 3 กรณี คือ best, base, worst และมีระดับความน่าจะเป็นที่จะเกิดขึ้นของแต่ละเหตุการณ์ ซึ่งรวมถึงเหตุผลและสมมติฐานต่างๆ ในการประเมินรายได้หรือการคาดการณ์ในแต่ละระดับ ความเสี่ยงประกอบการให้น้ำหนักของแต่ละกรณี (เป็น optional แต่ถ้าสามารถแสดงในบทวิเคราะห์ได้ก็จะดีมาก แสดงถึงความละเอียดรอบคอบในการทำบทวิเคราะห์)
- ทั้งหมดนี้จะนำไปสู่การให้คำแนะนำที่สมเหตุสมผลและน่าเชื่อถือ

บทวิเคราะห์เชิงลึกจะต้องแสดงตารางและข้อมูลทุกอย่างที่ได้กล่าวไว้แล้วข้างต้น

## 4.4.5 ภาษีของการลงทุนในตราสารทุน

ภาษีเป็นส่วนหนึ่งของกิจกรรมทางเศรษฐกิจที่เข้ามาเกี่ยวข้องในชีวิตประจำวันของเราค่อนข้างมากทั้งโดยทางตรงและทางอ้อม เช่น การซื้อหาสินค้าและบริการก็จะต้องจ่ายภาษีมูลค่าเพิ่ม หรือแม้กระทั่งการใช้รถใช้ถนนในทุกๆ วันก็จะต้องมีการจ่ายภาษีในรูปของภาษีรถยนต์ที่ต้องมีการจ่ายเป็นประจำทุกปีในส่วนของการลงทุนก็เช่นเดียวกัน ผู้ลงทุนที่ลงทุนในตลาดหลักทรัพย์ฯ เมื่อมีกำไรที่เกิดจากการลงทุนนั้นๆ มีภาระที่ต้องเสียภาษีให้รัฐ ยกเว้นกำไรที่เกิดจากการลงทุนบางประเภทเท่านั้นที่ได้รับการยกเว้นโดยไม่ต้อง เสียภาษี ซึ่งรายละเอียดที่เกี่ยวข้องกับภาษีอันเนื่องมาจากการลงทุนในตลาดหลักทรัพย์ฯ สามารถแจกแจงได้เป็น 2 กรณี คือ กรณีของผู้ลงทุนที่เป็นบุคคลธรรมดา และผู้ลงทุนที่เป็นนิติบุคคล ในแต่ละกรณีมีรายละเอียด ดังนี้

**ตารางที่ 4-6** ภาษีอากรของผู้ลงทุนไทยและผู้ลงทุนต่างชาติที่ประกอบกิจการในประเทศไทย

![](https://prod-files-secur)

![](https://prod-files-secur)

**ตารางที่ 4-7** ภาษีอากรของผู้ลงทุนต่างประเทศที่มิได้ประกอบกิจการในประเทศไทย

![](https://prod-files-secur)

# บทสรุป
