<!DOCTYPE html>
<html lang="th">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <meta name="keywords" content="ความรู้พื้นฐาน,การเงิน,การลงทุน">
    <meta name="viewport" content="width=device-width, initial-scale=1.0">
    <title>บทที่ 4 กลไกการซื้อขายในตลาดหลักทรัพย์แห่งประเทศไทย</title>
    <link href="https://cdn.jsdelivr.net/npm/bootstrap@5.3.3/dist/css/bootstrap.min.css" rel="stylesheet" integrity="sha384-QWTKZyjpPEjISv5WaRU9OFeRpok6YctnYmDr5pNlyT2bRjXh0JMhjY6hW+ALEwIH" crossorigin="anonymous">
    <link rel="stylesheet" href="https://cdn.jsdelivr.net/npm/katex@0.16.11/dist/katex.min.css" integrity="sha384-nB0miv6/jRmo5UMMR1wu3Gz6NLsoTkbqJghGIsx//Rlm+ZU03BU6SQNC66uf4l5+" crossorigin="anonymous">
    <script src="https://cdn.jsdelivr.net/npm/bootstrap@5.3.3/dist/js/bootstrap.bundle.min.js" integrity="sha384-YvpcrYf0tY3lHB60NNkmXc5s9fDVZLESaAA55NDzOxhy9GkcIdslK1eN7N6jIeHz" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/katex.min.js" integrity="sha384-7zkQWkzuo3B5mTepMUcHkMB5jZaolc2xDwL6VFqjFALcbeS9Ggm/Yr2r3Dy4lfFg" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/contrib/auto-render.min.js" integrity="sha384-43gviWU0YVjaDtb/GhzOouOXtZMP/7XUzwPTstBeZFe/+rCMvRwr4yROQP43s0Xk" crossorigin="anonymous" onload="renderMathInElement(document.body);"></script>
    <link rel="stylesheet" href="https://fonts.googleapis.com/css2?family=Itim">
    <link rel="stylesheet" href="../../src/css/style.css">
</head>
<body>
    <nav class="navbar bg-body-tertiary sticky-top">
        <div class="container">
            <a class="navbar-brand" href="index.html">ตราสารทั่วไป หลักสูตรผู้แนะนำการลงทุนตราสารทั่วไป</a>
            <button class="navbar-toggler border-0" type="button" data-bs-toggle="offcanvas" data-bs-target="#offcanvasNavbar"
                aria-controls="offcanvasNavbar" aria-label="Toggle navigation">
                <span class="navbar-toggler-icon"></span>
            </button>
            <div class="offcanvas offcanvas-end" tabindex="-1" id="offcanvasNavbar"
                aria-labelledby="offcanvasNavbarLabel">
                <div class="offcanvas-header">
                    <h5 class="offcanvas-title" id="offcanvasNavbarLabel">สารบัญ</h5>
                    <button type="button" class="btn-close" data-bs-dismiss="offcanvas" aria-label="Close"></button>
                </div>
                <div class="offcanvas-body">
                    <ul class="list-unstyled ps-3">
                        <li><a href="#section1" class="text-decoration-none text-warning">4.1 ระบบการซื้อขายหลักทรัพย์ของตลาดหลักทรัพย์แห่งประเทศไทย</a></li>
                        <ul class="list-unstyled ps-3">
                            <li><a href="#section1-1" class="text-decoration-none text-warning">4.1.1 พัฒนาการของระบบซื้อขาย</a></li>
                            <li><a href="#section1-2" class="text-decoration-none text-warning">4.1.2 ระบบการซื้อขายหลักทรัพย์ SET CONNECT</a></li>
                        </ul>
                        <li><a href="#section2" class="text-decoration-none text-warning">4.2 การซื้อขายตราสารทุนในตลาดหลักทรัพย์แห่งประเทศไทย</a></li>
                        <ul class="list-unstyled ps-3">
                            <li><a href="#section2-1" class="text-decoration-none text-warning">4.2.1 โครงสร้างและกระบวนการซื้อขาย</a></li>
                            <li><a href="#section2-2" class="text-decoration-none text-warning">4.2.2 วิธีการและหลักเกณฑ์การซื้อขายหลักทรัพย์ ในตลาดหลักทรัพย์แห่งประเทศไทย</a></li>
                            <li><a href="#section2-3" class="text-decoration-none text-warning">4.2.3 การเปิดบัญชีซื้อขาย</a></li>
                        </ul>
                        <li><a href="#section2" class="text-decoration-none text-warning">4.3 การกำกับดูแลการซื้อขายหลักทรัพย์</a></li>
                        <ul class="list-unstyled ps-3">
                            <li><a href="#section3-1" class="text-decoration-none text-warning">4.3.1 ความสำคัญของการกำกับดูแลการซื้อขาย</a></li>
                            <li><a href="#section3-2" class="text-decoration-none text-warning">4.3.2 ลักษณะการซื้อขายที่ไม่เป็นธรรม</a></li>
                            <li><a href="#section3-3" class="text-decoration-none text-warning">4.3.3 หลักการและแนวทางการกำกับดูแล</a></li>
                            <li><a href="#section3-4" class="text-decoration-none text-warning">4.3.4 บทกำหนดโทษสำหรับการกระทำที่ก่อให้เกิดความไม่เป็นธรรม ในการซื้อขายหลักทรัพย์</a></li>
                        </ul>
                        <li><a href="#section2" class="text-decoration-none text-warning">4.4 ข้อมูลที่เกี่ยวข้องกับการลงทุนในตราสารทุน</a></li>
                        <ul class="list-unstyled ps-3">
                            <li><a href="#section4-1" class="text-decoration-none text-warning">4.4.1 รายงานสารสนเทศของบริษัทจดทะเบียน</a></li>
                            <li><a href="#section4-2" class="text-decoration-none text-warning">4.4.2 ดัชนีหลักทรัพย์ที่เผยแพร่โดยตลาดหลักทรัพย์ฯ</a></li>
                            <li><a href="#section4-3" class="text-decoration-none text-warning">4.4.3 ข้อมูลราคา สถิติการซื้อขาย</a></li>
                            <li><a href="#section4-4" class="text-decoration-none text-warning">4.4.4 บทวิเคราะห์หลักทรัพย์</a></li>
                            <li><a href="#section4-5" class="text-decoration-none text-warning">4.4.5 ภาษีของการลงทุนในตราสารทุน</a></li>
                        </ul>
                    </ul>
                </div>
            </div>
        </div>
    </nav>
    <div class="container-lg">
        <div class="row my-5">
            <h1 class="text-warning">บทที่ 4 กลไกการซื้อขายในตลาดหลักทรัพย์แห่งประเทศไทย</h1>
            <div id="section1">
                <h2 class="text-warning">4.1 ระบบการซื้อขายหลักทรัพย์ของตลาดหลักทรัพย์แห่งประเทศไทย</h2>
                <div id="section1-1">
                    <h3 class="text-warning">4.1.1 พัฒนาการของระบบซื้อขาย</h3>
                    <p><span class="ps-5">ตลาดหลักทรัพย์แห่งประเทศไทย เปิดให้มีการซื้อขายครั้งแรกเมื่อวันที่ 30 เมษายน พ.ศ. 2518 ภายใต้วิธีการซื้อขายแบบประมูลราคาอย่างเปิดเผย (open auction) ด้วยวิธีเคาะกระดานในห้องค้าหลักทรัพย์ (trading floor) จนกระทั่งในวันที่ 31 พฤษภาคม พ.ศ. 2534 ตลาดหลักทรัพย์ฯ ได้เปลี่ยนมาใช้ระบบการซื้อขายด้วยคอมพิวเตอร์เป็นครั้งแรก เรียกว่าระบบ ASSET (Automated System for the Stock Exchange of Thailand) และเมื่อสิงหาคม พ.ศ. 2551 ได้ปรับปรุงระบบซื้อขายใหม่เป็น ระบบ ARMS (Advanced Resilience Matching System) เพื่อรองรับรูปแบบการดำเนินธุรกรรมใหม่ๆ รวมทั้งเพิ่มประสิทธิภาพของการบริหารความเสี่ยง รวมถึงจัดให้มีระบบสำรองกรณีระบบขัดข้อง</span></p>
                    <p><span class="ps-5">เพื่อรองรับการเติบโตของตลาดทุนอย่างต่อเนื่อง ในวันที่ 3 กันยายน พ.ศ. 2555 ตลาดหลักทรัพย์ฯ ได้เปิดตัวระบบซื้อขายใหม่เรียกว่า SET CONNECT เพื่อตอบสนองการขยายตัวทางธุรกิจของอุตสาหกรรมหลักทรัพย์ โดยระบบใหม่สามารถรองรับปริมาณการซื้อขายที่ขยายตัวเพิ่มขึ้น รวมถึงการออกสินค้าหรือบริการใหม่ๆ ของตลาดหลักทรัพย์ฯ ทำให้การเข้าถึง และเชื่อมต่อระบบส่งคำสั่งซื้อขายของบริษัทสมาชิกหรือผู้ลงทุนต่างประเทศกับระบบซื้อขายของตลาดหลักทรัพย์ฯ สะดวก รวดเร็วมากขึ้นด้วย protocol ที่เป็นมาตรฐานสากล รวมทั้งการรองรับธุรกรรมใหม่ๆ ที่จะเกิดขึ้นในอนาคต</span></p>
                </div>
                <div id="section1-2">
                    <h3 class="text-warning">4.1.2 ระบบการซื้อขายหลักทรัพย์ SET CONNECT</h3>
                    <p><span class="ps-5">ระบบซื้อขายใหม่ที่เรียกว่า SET CONNECT เป็นระบบซื้อขายที่ตลาดหลักทรัพย์แห่งประเทศไทยพัฒนาขึ้นจากนวัตกรรมและเทคโนโลยีที่ทันสมัยระดับสากล ด้วยความร่วมมือกับบริษัท Cinnober Financial Technology AB ซึ่งเป็นผู้เชี่ยวชาญการพัฒนาระบบงานสำหรับธุรกิจตลาดหลักทรัพย์ชั้นนำจากประเทศสวีเดน โดยระบบซื้อขายใหม่นี้มีความเร็ว มีประสิทธิภาพ และสามารถรองรับปริมาณคำสั่งซื้อขายได้จำนวนมาก พร้อมรองรับการออกผลิตภัณฑ์ทางการเงินรูปแบบใหม่ๆ จากทั้งในและต่างประเทศ สามารถตอบสนองความต้องการของผู้ลงทุนได้อย่างรวดเร็ว เพื่อยกระดับตลาดทุนไทยสู่การแข่งขันและการเชื่อมโยง ในระดับสากล</span></p>

                    <h4 class="text-warning">รองรับปริมาณการซื้อขายและมีความน่าเชื่อถือระดับสากล</h4>
                    <p><span class="ps-5">"SET CONNECT" มีการออกแบบระบบงานเพื่อให้สามารถทำงานได้มีประสิทธิภาพสูงสุดโดยสามารถปรับเพิ่มระบบให้สามารถรองรับปริมาณการซื้อขายที่เพิ่มขึ้นได้ในอนาคต นอกจากนี้ในทางเทคนิคยังได้ออกแบบระบบให้มีการสำรองในทุกด้าน รวมถึงมีระบบสำรองรองรับในกรณีระบบหลักเกิดขัดข้อง</span></p>
                    
                    <h4 class="text-warning">มาตรฐานการเชื่อมต่อที่เป็นสากล</h4>
                    <p><span class="ps-5">"SET CONNECT" รองรับมาตรฐานการเชื่อมต่อที่เป็นมาตรฐานสากลด้วย FIX Protocol และยังสามารถเชื่อมโยง รับส่งข้อมูลกับตลาดหลักทรัพย์อื่นๆ ได้สะดวกและรวดเร็ว นอกจากนั้นยังมีทางเลือกในการเชื่อมต่อด้วย EMAPI - proprietary protocol ด้วย</span></p>
                    
                    <h4 class="text-warning">รองรับการซื้อขายแบบ High Frequency Trading</h4>
                    <p><span class="ps-5">"SET CONNECT" รองรับคำสั่งซื้อขายได้เร็วในระดับ microsecond (1 ในล้านวินาที) เทียบเท่ากับความเร็วของตลาดหลักทรัพย์ชั้นนำของโลก สามารถรองรับคำสั่งซื้อขายแบบ high frequency trading (HFT) ซึ่งมีการเติบโตอย่างรวดเร็วในปัจจุบัน โดย HFT เป็นการส่งคำสั่งซื้อขายด้วยวิธี algorithmic trading ซึ่งใช้ความเร็วของคอมพิวเตอร์ในการระบุโอกาสการลงทุนที่เกิดขึ้นเพียงเสี้ยววินาที ซึ่งเป็นการเพิ่มโอกาสสร้างผลตอบแทนให้แก่ผู้ลงทุน</span></p>                    
                </div>
            </div>
            <div id="section2">
                <h2 class="text-warning">4.2 การซื้อขายตราสารทุนในตลาดหลักทรัพย์แห่งประเทศไทย</h2>
                <div id="section2-1">
                    <h3 class="text-warning">4.2.1 โครงสร้างและกระบวนการซื้อขาย</h3>
                    <div class="card border-0"><img src="../../src/images/icbooks/book-3/image4-1.png" class="img-fluid m-0 w-100" alt="image4-1"></div>
                    <p><span class="ps-5">ในการซื้อขายหลักทรัพย์ จะต้องกระทำผ่านสมาชิกของตลาดหลักทรัพย์ฯ เท่านั้น โดยตลาดหลักทรัพย์ฯ จะเป็นผู้กำหนดหมายเลขประจำตัวให้กับบริษัทสมาชิก โดยที่บริษัทสมาชิก และบุคคลที่ทำหน้าที่ส่งคำสั่งซื้อขายในนามของบริษัทสมาชิกจะต้องได้รับอนุญาตจากตลาดหลักทรัพย์ฯ</span></p>
                    <p><span class="ps-5">จากรูปที่ 4-1 แสดงให้เห็นภาพรวมของกระบวนการซื้อขายหลักทรัพย์ในตลาดหลักทรัพย์ฯ เมื่อลูกค้าฝั่งซื้อหลักทรัพย์ส่งคำสั่งซื้อหลักทรัพย์ให้สมาชิกของตลาดหลักทรัพย์ฯ ที่ทำหน้าที่เป็นนายหน้าซื้อขายหลักทรัพย์หรือ broker แล้ว broker จะดำเนินการส่งคำสั่งของลูกค้าเข้าสู่ระบบการซื้อขายหลักทรัพย์ในตลาดหลักทรัพย์ฯ ส่วนลูกค้าฝั่งขายหลักทรัพย์ก็จะส่งคำสั่งขายหลักทรัพย์ให้ broker ซึ่ง broker จะดำเนินการส่งคำสั่งของลูกค้าเข้าสู่ระบบการซื้อขายหลักทรัพย์ในตลาดหลักทรัพย์ฯ เช่นเดียวกัน เมื่อคำสั่งซื้อและขายหลักทรัพย์ของลูกค้าเข้าไปตกลงซื้อขายหรือจับคู่กัน (execute) ในระบบการซื้อขายแล้ว broker ของผู้ซื้อหลักทรัพย์ มีหน้าที่เรียกเก็บเงินจากลูกค้าและเป็นผู้ชำระเงินค่าซื้อหลักทรัพย์นั้นให้กับบริษัทสำนักหักบัญชี (ประเทศไทย) จำกัด (TCH)<a href="#to1" id="#from1">\(\scriptsize ^1\)</a> ซึ่งเป็นตัวกลางในการชำระเงินให้กับบริษัทหลักทรัพย์และรับมอบหรือส่งมอบหลักทรัพย์ให้แก่บริษัทหลักทรัพย์ ส่วน broker ของผู้ขายหลักทรัพย์ มีหน้าที่เรียกให้ลูกค้าส่งมอบหลักทรัพย์ (กรณีลูกค้าไม่มีหลักทรัพย์ที่บริษัทหลักทรัพย์) หรือโอนหลักทรัพย์ให้กับ TCH เพื่อที่ TCH จะดำเนินการส่งมอบหุ้นให้กับ broker ของผู้ซื้อ และ broker ของผู้ซื้อก็จะรับหลักทรัพย์นั้นเข้าบัญชีซื้อขายหลักทรัพย์ของลูกค้าต่อไป</span></p>
                </div>
                <div id="section2-2">
                    <h3 class="text-warning">4.2.2 วิธีการและหลักเกณฑ์การซื้อขายหลักทรัพย์ ในตลาดหลักทรัพย์แห่งประเทศไทย</h3>
                    <h4 class="text-warning">วิธีการซื้อขาย</h4>
                    <p><span class="ps-5">ผู้ลงทุนสามารถซื้อขายหลักทรัพย์โดยผ่านระบบการซื้อขายของตลาดหลักทรัพย์ฯ ได้ 2 วิธี คือ</span></p>
                    <h5 class="text-warning fst-italic ps-5">1. การซื้อขายด้วยวิธีจับคู่อัตโนมัติ (automatic order matching: AOM)</h5>
                    <p><span class="ps-5">เป็นวิธีการซื้อขายที่ผู้ซื้อและผู้ขายส่งการเสนอซื้อและเสนอขายด้วยคอมพิวเตอร์ผ่านเข้ามายังระบบการซื้อขายของตลาดหลักทรัพย์ฯ โดยที่ระบบคอมพิวเตอร์ของตลาดหลักทรัพย์ฯ จะทำการเรียงลำดับ และจับคู่คำสั่งซื้อขายให้โดยอัตโนมัติ</span></p>
                    <p><span class="ps-5">การจัดเรียงลำดับคำสั่งซื้อขาย</span> เมื่อสามารถส่งคำสั่งซื้อขายเข้ามา ระบบการซื้อขายจะเก็บคำสั่งซื้อขายไว้ตั้งแต่เวลาที่ส่งคำสั่งซื้อขาย จนถึงสิ้นวันทำการ และจัดเรียงคำสั่งซื้อขายตามลำดับของราคาและเวลาที่ดีที่สุด (price then time priority) โดยมีหลักการคือ</p>
                    <p><span class="ps-5">(1) คำสั่งซื้อที่มีราคาเสนอซื้อสูงที่สุดจะถูกจัดเรียงไว้ในลำดับที่หนึ่ง และถ้ามีราคาเสนอซื้อที่สูงกว่าถูกส่งเข้ามาใหม่ จะจัดเรียงราคาเสนอซื้อที่สูงกว่าเป็นการเสนอซื้อในลำดับแรกก่อน และถ้ามีการเสนอซื้อ ในแต่ละราคามากกว่าหนึ่งรายการ ให้จัดเรียงตามลำดับเวลา โดยการเสนอซื้อที่ปรากฏในระบบการซื้อขายก่อนจะถูกจัดไว้เป็นการเสนอซื้อในลำดับก่อน </span></p>
                    <p><span class="ps-5">(2) คำสั่งขายที่มีราคาเสนอขายต่ำที่สุดจะถูกจัดเรียงไว้ในลำดับที่หนึ่ง และถ้ามีราคาเสนอขายที่ต่ำกว่าถูกส่งเข้ามาใหม่จะจัดเรียงราคาเสนอขายที่ต่ำกว่าเป็นการเสนอขายในลำดับแรกก่อน และถ้ามีการ เสนอขายในแต่ละราคามากกว่าหนึ่งรายการ ให้จัดเรียงตามเวลา โดยการเสนอขายที่ปรากฏในระบบการ ซื้อขายก่อนจะถูกจัดไว้เป็นการเสนอขายในลำดับก่อน</span></p>
                    <p><span class="ps-5">การจับคู่การซื้อขาย (matching)</span> เมื่อคำสั่งซื้อขายผ่านเข้ามาในระบบซื้อขายแล้ว ระบบซื้อขายจะตรวจสอบว่าคำสั่งนั้นสามารถจับคู่กับคำสั่งด้านตรงข้ามได้ทันทีหรือไม่ ถ้าคำสั่งนั้นสามารถจับคู่ได้ทันทีระบบก็จะทำการจับคู่ให้ แต่ถ้าคำสั่งนั้น ไม่สามารถจับคู่ได้ ระบบจะจัดเรียงคำสั่งซื้อขายนั้นตามหลักการ price then time priority ตามที่กล่าวข้างต้นเพื่อรอการจับคู่คำสั่งต่อไป</p>
                       
                    <h5 class="text-warning fst-italic ps-5">2. การซื้อขายด้วยวิธีบันทึกการซื้อขาย (trade report)</h5>
                    <p><span class="ps-5">วิธีการซื้อขายหลักทรัพย์แบบ trade report เดิมใช้ชื่อว่า put-through (PT) ซึ่งเป็นการซื้อขายที่ผู้ซื้อและผู้ขายได้ทำการต่อรองเพื่อตกลงซื้อขายกัน (dealing) แล้วจึงบันทึกรายการซื้อขายนั้นเข้ามาในระบบซื้อขาย โดยบริษัทสมาชิกสามารถประกาศโฆษณา (advertise) การเสนอซื้อหรือเสนอขายของตนผ่านระบบการซื้อขายได้ การซื้อขายด้วยวิธี trade report สามารถแบ่งออกได้เป็น 2 ประเภทคือ</span></p>
                    <p><span class="ps-5">(1) การซื้อขายระหว่างสมาชิก (two-firm trade report) มีหลักเกณฑ์ คือ หากมีการตกลงซื้อขายกันแล้ว ให้สมาชิกทั้งผู้ซื้อและผู้ขายบันทึกรายการซื้อขายเข้ามาในระบบการซื้อขายก่อนเพื่อจับคู่ซื้อขาย </span></p>
                    <p><span class="ps-5">(2) การซื้อขายโดยสมาชิกผู้ซื้อและผู้ขายเป็นรายเดียวกัน (one-firm trade report) มีหลักเกณฑ์คือ หากมีการตกลงซื้อขายกัน ให้สมาชิกบันทึกรายการซื้อขายเข้ามายังตลาดหลักทรัพย์ฯ </span></p>
                    <p><span class="ps-5">โดยรายละเอียดของ trade report ทั้ง 2 ประเภทมีดังนี้</span></p>
                    <div class="ps-3">
                        <ul class="ps-5">
                            <li>trade report - big lot:</li>
                            <ul>
                                <li>ซื้อขายปริมาณ 1 ล้านหุ้นหรือมูลค่า 3 ล้านบาทขึ้นไป</li>
                                <li>ซื้อขายในช่วง trading session, pre-close, off-hour</li>
                            </ul>
                            <li>trade report - foreign:</li>
                            <ul>
                                <li>ซื้อขายหลักทรัพย์ foreign เช่น หลักทรัพย์ -F, -Q</li>
                                <li>ปริมาณต่ำกว่า 1 ล้านหุ้นและมูลค่าต่ำกว่า 3 ล้านบาท</li>
                                <li>ซื้อขายในช่วง trading session, pre-close, off-hour</li>
                            </ul>
                            <li>trade report - off-hour</li>
                            <ul>
                                <li>ปริมาณต่ำกว่า 1 ล้านหุ้นและมูลค่าต่ำกว่า 3 ล้านบาท</li>
                                <li>ปริมาณต้องตรงหน่วยการซื้อขาย (board lot)</li>
                                <li>ซื้อขายที่ราคาปิดหรือราคาเฉลี่ย</li>
                                <li>ซื้อขายในช่วง off-hour</li>
                            </ul>
                            <li>trade report - buy-in</li>
                            <ul>
                                <li>ราคาซื้อขายต้องตรงตามช่วงราคา (tick size)</li>
                                <li>ปริมาณต้องตรงหน่วยการซื้อขาย (board lot)</li>
                                <li>ซื้อขายในช่วง trading session I</li>
                                <li>ผู้ซื้อผู้ขายต้องอยู่ในสมาชิกรายเดียวกัน (one firm trade report)</li>
                            </ul>
                        </ul>
                    </div>
                    <p><span class="ps-5">ทั้งนี้ ตลาดหลักทรัพย์ฯ กำหนดให้สมาชิกจะต้องทำการซื้อขายหลักทรัพย์ โดยผ่านระบบการซื้อขายของตลาดหลักทรัพย์ฯ เท่านั้น สมาชิกจะทำการซื้อขายหลักทรัพย์จดทะเบียนนอกตลาดหลักทรัพย์ฯ ไม่ได้ ไม่ว่าจะเป็นการซื้อขายในฐานะนายหน้าหรือในนามสมาชิกเอง ยกเว้นการซื้อขายดังต่อไปนี้</span></p>
                    <div class="ps-3">
                        <ol class="ps-5">
                            <li>การซื้อหรือขายหลักทรัพย์จดทะเบียนในการขายทอดตลาดเพื่อการบังคับจำนำ</li>
                            <li>การซื้อหรือขายพันธบัตรรัฐบาล พันธบัตรรัฐวิสาหกิจ หุ้นกู้ หุ้นกู้แปลงสภาพ และใบสำคัญแสดงสิทธิที่จะซื้อหุ้นกู้</li>
                            <li>การซื้อหรือขายหลักทรัพย์ที่ได้รับอนุญาตจากตลาดหลักทรัพย์ฯ</li>
                            <li>การซื้อหรือขายคืนหน่วยลงทุนของกองทุนรวมเพื่อผู้ลงทุนซึ่งเป็นคนต่างด้าวกับบริษัทหลักทรัพย์ ซึ่งได้รับใบอนุญาตให้ประกอบธุรกิจหลักทรัพย์ประเภทการจัดการกองทุนรวมดังกล่าว</li>
                        </ol>
                    </div>
                    <p><span class="ps-5">การซื้อหรือขายตาม 1, 2, 3 และ 4 สมาชิกต้องรายงานให้ตลาดหลักทรัพย์ฯ ทราบภายในระยะเวลา และตามแบบที่ตลาดหลักทรัพย์ฯ กำหนด</span></p>
                    
                    <h4 class="text-warning">ช่องทางการส่งคำสั่งซื้อขาย</h4>
                    <p><span class="ps-5">ปัจจุบันการส่งคำสั่งซื้อขายมีช่องทาง ดังนี้</span></p>
                    <div class="ps-3">
                        <ol class="ps-5">
                            <li>การส่งคำสั่งซื้อขายด้วยตนเองที่ห้องค้าหลักทรัพย์ ลูกค้าจะกรอกใบสั่งซื้อหลักทรัพย์ (buy order) หรือใบสั่งขายหลักทรัพย์ (sell order) และยื่นที่ห้องค้าของบริษัทหลักทรัพย์</li>
                            <li>การส่งคำสั่งซื้อขายโดยโทรศัพท์ผ่านทางผู้แนะนำการลงทุน ลูกค้าจะสั่งซื้อขายทางโทรศัพท์ของบริษัทหลักทรัพย์ ซึ่งทางบริษัทหลักทรัพย์จะต้องทำการบันทึกเสียงไว้</li>
                            <li>การส่งคำสั่งซื้อขายทางระบบอินเทอร์เน็ต ลูกค้าจะสั่งซื้อขายหลักทรัพย์ผ่านทางระบบอินเทอร์เน็ตที่บริษัทหลักทรัพย์จัดให้ โดยลูกค้าจะเป็นผู้กำหนด user ID และ password เข้าสู่ระบบด้วยตนเอง และต้องกำหนดรหัสส่งคำสั่งซื้อขาย (PIN no.) ด้วยตนเอง เพื่อนำไปใช้ในการส่งคำสั่งซื้อขาย</li>
                            <li>การส่งคำสั่งซื้อขายผ่านระบบ direct market access (DMA) การซื้อขายหลักทรัพย์ผ่านระบบ DMA เป็นการซื้อขายหลักทรัพย์ที่ทำด้วยระบบอิเล็กทรอนิกส์จากระบบซื้อขายของผู้ลงทุน ส่งคำสั่งซื้อขายผ่านมายังระบบของสมาชิก เข้าสู่ระบบซื้อขายของตลาดหลักทรัพย์ฯ โดยไม่ผ่านเจ้าหน้าที่รับอนุญาตของบริษัทสมาชิก ซึ่งวิธีการซื้อขายต้องใช้วิธีจับคู่โดยอัตโนมัติ (automated order matching หรือ AOM) เท่านั้น ทั้งนี้ ผู้ลงทุนที่สามารถซื้อขายผ่านระบบ DMA ได้แก่</li>
                            <ol>
                                <li>ผู้ลงทุนสถาบันตามประกาศคณะกรรมการกำกับหลักทรัพย์และตลาดหลักทรัพย์</li>
                                <li>บริษัทหลักทรัพย์ต่างประเทศที่มอบหมายให้สมาชิกเป็นนายหน้าหรือตัวแทนในการซื้อขายหลักทรัพย์แทน</li>
                            </ol>
                            <li>การใช้ชุดคำสั่งคอมพิวเตอร์สำหรับส่งคำสั่งซื้อขายได้โดยอัตโนมัติ (program trading/algorithmic trading) หมายถึง ชุดคำสั่งคอมพิวเตอร์สำหรับการเสนอซื้อขายที่สามารถสร้าง และบันทึกการเสนอซื้อขายได้โดยอัตโนมัติ ซึ่งปัจจุบันมีโปรแกรมที่ตลาดหลักทรัพย์ฯ อนุญาตให้บริษัทสมาชิก หรือลูกค้าของสมาชิกใช้ในการส่งคำสั่งซื้อขาย โดยเงื่อนไขการเสนอซื้อขายแบบ program trading ต้องใช้วิธีการซื้อขายด้วย วิธีจับคู่โดยอัตโนมัติ (AOM) โดยสมาชิกต้องขออนุญาตตลาดหลักทรัพย์ฯ ก่อนการใช้งานและใช้งานผ่านช่องทางที่ตลาดหลักทรัพย์ฯ กำหนด</li>
                        </ol>
                    </div>
                    <h4 class="text-warning">เวลาทำการซื้อขาย</h4>
                    <p><span class="ps-5">การซื้อขายด้วยระบบการซื้อขายของตลาดหลักทรัพย์ฯ ให้กระทำได้ในวันจันทร์ถึงวันศุกร์ในเวลาทำการประจำวัน โดยระบบการซื้อขายจะกำหนดเวลาเปิดและปิดทำการซื้อขาย ด้วยวิธีการสุ่มเลือก (random) โดยมีรายละเอียดดังที่แสดงไว้ในตารางที่ 4-1</span></p>
                    <p><span class="ps-5 text-warning">ตารางที่ 4-1</span> ช่วงเวลาการซื้อขายหลักทรัพย์ในตลาดหลักทรัพย์ฯ</p>
                    <table class="table">
                        <thead class="table-warning text-center">
                            <tr>
                                <th colspan="2">ช่วงเวลาการซื้อขาย</th>
                                <th>หมายเหตุ</th>
                            </tr>
                        </thead>
                        <tbody>
                            <tr>
                                <td>9.30 น - \(\footnotesize \text{T}_{\tiny 1}\)</td>
                                <td>pre-opening I</td>
                                <td>\(\footnotesize \text{T}_{\tiny 1}\) เป็นเวลาที่ได้รับการสุ่มเลือก เพื่อเลือกหาเวลาเปิด ในช่วง 9.55-10.00 น. และเป็นช่วงเวลาที่ให้สมาชิก ส่งคำสั่งซื้อขายเข้ามา เพื่อให้ระบบการซื้อขายนำคำสั่งซื้อขายทั้งหมดมาเรียงลำดับ และคำนวณหาราคาเปิดของแต่ละหลักทรัพย์สำหรับการซื้อขาย ในช่วงเช้า</td>
                            </tr>
                            <tr>
                                <td>\(\footnotesize \text{T}_{\tiny 1}\) - 12.30 น.</td>
                                <td>morning trading session</td>
                                <td>ช่วงเวลาซื้อขายหลักทรัพย์ในช่วงเช้า</td>
                            </tr>
                            <tr>
                                <td>12.30 - 14.00 น.</td>
                                <td>intermission</td>
                                <td>ช่วงเวลาพักการซื้อขายระหว่างวัน</td>
                            </tr>
                            <tr>
                                <td>14.00 น. - \(\footnotesize \text{T}_{\tiny 2}\)</td>
                                <td>pre-opening II</td>
                                <td>\(\footnotesize \text{T}_{\tiny 2}\) เป็นเวลาเปิดที่ได้รับการสุ่มเลือก เพื่อเลือกหาเวลาเปิด ในช่วง 14.25-14.30 น. และเป็นช่วงเวลาที่ให้สมาชิกส่งคำสั่งซื้อขายเข้ามา เพื่อให้ระบบการซื้อขายนำคำสั่งซื้อขายทั้งหมดมาเรียงลำดับและ คำนวณหาราคาเปิดของแต่ละหลักทรัพย์สำหรับการซื้อขาย ในช่วงบ่าย</td>
                            </tr>
                            <tr>
                                <td>\(\footnotesize \text{T}_{\tiny 2}\) - 16.30 น.</td>
                                <td>aftermoon trading session</td>
                                <td>ช่วงเวลาซื้อขายหลักทรัพย์ในช่วงบ่าย</td>
                            </tr>
                            <tr>
                                <td>16.30 น. - \(\footnotesize \text{T}_{\tiny 3}\)</td>
                                <td>pre-close</td>
                                <td>เป็นช่วงเวลาที่ให้สมาชิกส่งคำสั่งซื้อขายเข้ามาที่ระบบการซื้อขาย เพื่อให้ระบบการซื้อขายนำคำสั่งซื้อขาย ทั้งหมดมาเรียงลำดับ และ คำนวณหาราคาปิดของแต่ละหลักทรัพย์โดยยังไม่มีการจับคู่ซื้อขาย จนกระทั่งระบบได้มีการสุ่มเลือกเวลา เพื่อเลือกหาเวลาที่จะคำนวณ ราคาปิด (\(\footnotesize \text{T}_{\tiny 3}\)) ในช่วง 16.35-16.40 น.</td>
                            </tr>
                            <tr>
                                <td>\(\footnotesize \text{T}_{\tiny 3}\) - 17.00 น.</td>
                                <td>off-hour trading</td>
                                <td>ตลาดหลักทรัพย์ฯ ปิดรับคำสั่งซื้อขายหลักทรัพย์ทั่วไป แต่อนุญาตให้สมาชิกสามารถดำเนินการ
                                    <ul>
                                        <li>บันทึกรายการซื้อขายภายใต้หลักเกณฑ์การซื้อขายหลักทรัพย์นอกเวลาทำการ (off-hour trading) โดยซื้อขายด้วยวิธี trade report เท่านั้น</li>
                                        <li>ยกเลิกการซื้อขายหลักทรัพย์สำหรับการซื้อขายแบบ trade report ทั้งนี้ การยกเลิกดังกล่าว ต้องเป็นที่ยินยอมของทั้งผู้ซื้อและผู้ขาย</li>
                                        <li>แก้ไขเปลี่ยนแปลงประเภทบัญชีลูกค้า โดยสามารถแก้ไขได้ทั้งการซื้อขายแบบ automatic order matching และ trade report</li>
                                    </ul>
                                </td>
                            </tr>
                        </tbody>
                    </table>
                    <p><span class="ps-5">จากช่วงเวลาทำการซื้อขาย (trading session) ข้างต้นสามารถสรุปได้ดังรูปที่ 4-2</span></p>
                    <div class="card border-0"><img src="../../src/images/icbooks/book-3/image4-2.png" class="img-fluid m-0 w-100" alt="image-4-2"></div>
                    <h4 class="text-warning">การคำนวณหาราคาเปิด-ปิด</h4>
                    <p><span class="ps-5">ในช่วงเวลาก่อนเปิดหรือปิดทำการซื้อขาย สมาชิกจะส่งคำสั่งซื้อขายประเภทระบุราคาซื้อขาย (limit order) หรือคำสั่งประเภท ATO (at the open) ในช่วงก่อนเปิดทำการซื้อขาย หรือ ATC (at the close) ในช่วงก่อนปิดทำการซื้อขาย เข้ามายังระบบการซื้อขายหลักทรัพย์ของตลาดหลักทรัพย์ฯ โดยระบบจะนำคำสั่งซื้อขายทั้งหมดมาเรียงลำดับตามหลักราคาและเวลาที่ดีที่สุด และคำนวณเพื่อหาราคาเปิดหรือราคาปิดโดยมีหลักการคำนวณ ดังนี้</span></p>
                    <div class="ps-3">
                        <ol class="ps-5">
                            <li>ราคาที่ทำให้จับคู่กันได้ในปริมาณมากที่สุด (maximum executable volume)</li>
                            <li>หากราคาตามข้อ 1 มีมากกว่า 1 ราคา ใช้ราคาที่มีปริมาณคงเหลือหลังการจับคู่น้อยที่สุด (minimum imbalance) ตามตัวอย่างที่ 4-1</li>
                            <div class="card border-0"><img src="../../src/images/icbooks/book-3/example4-1.png" class="img-fluid m-0 w-100" alt="example4-1"></div>
                            <li>ในกรณีที่ราคาตามข้อ 2 มีมากกว่า 1 ราคา ให้ใช้ราคาดังต่อไปนี้</li>
                            <ul class="list-unstyled">
                                <li>3.1 หากมีจำนวนเสนอซื้อรวมมากกว่าจำนวนเสนอขายรวม (positive imbalance) ทุกระดับ ราคา ให้ใช้ราคาตาม ข้อ 2 ที่สูงที่สุด ตามตัวอย่างที่ 4-2</li>
                                <div class="card border-0"><img src="../../src/images/icbooks/book-3/example4-2.png" class="img-fluid m-0 w-100" alt="example4-2"></div>
                                <li>3.2 หากมีจำนวนเสนอขายรวมมากกว่าจำนวนเสนอซื้อรวม (negative imbalance) ทุกระดับราคา ให้ใช้ราคาตาม ข้อ 2 ที่ต่ำที่สุด ตามตัวอย่างที่ 4-3</li>
                                <div class="card border-0"><img src="../../src/images/icbooks/book-3/example4-3.png" class="img-fluid m-0 w-100" alt="example4-3"></div>
                                <li>3.3 หากมีจำนวนเสนอซื้อรวมเท่ากับจำนวนเสนอขายรวมในทุกระดับราคา ให้ใช้ราคาที่ใกล้เคียง last sale หากไม่มี last sale ให้ใช้ราคาที่ใกล้เคียงราคา IPO หากไม่มีราคา IPO ให้ใช้ราคาที่สูงกว่า ตามตัวอย่างที่ 4-4</li>
                                <div class="card border-0"><img src="../../src/images/icbooks/book-3/example4-4.png" class="img-fluid m-0 w-100" alt="example4-4"></div>
                                <li>3.4 หากเป็นกรณีที่มีทั้ง positive imbalance และ negative imbalance ให้พิจารณาเฉพาะ 2 ระดับราคาที่เป็นช่วงเปลี่ยนจาก positive imbalance เป็น negative imbalance และเลือกราคาที่ใกล้เคียง last sale หากไม่มี last sale ให้ใช้ราคาที่ใกล้เคียงราคา IPO หากไม่มีราคา IPO ให้ใช้ราคาที่สูงกว่า ตามตัวอย่างที่ 4-5</li>
                                <div class="card border-0"><img src="../../src/images/icbooks/book-3/example4-5.png" class="img-fluid m-0 w-100" alt="example4-5"></div>
                            </ul>
                        </ol>
                    </div>
                    <p><span class="ps-5">ทั้งนี้ ระบบการซื้อขายจะจัดให้คำสั่ง ATO/ATC เป็นราคาดังนี้</span></p>
                    <div class="ps-3">
                        <ul class="ps-5">
                            <li>หาก ATO/ATC เป็น bid: ระบบการซื้อขายจะเทียบ ระหว่าง bid สูงสุด +1 tick และ offer สูงสุดและเลือกราคาที่สูงกว่า</li>
                            <li>หาก ATO/ATC เป็น offer: ระบบการซื้อขายจะเทียบ ระหว่าง offer ต่ำสุด -1 tick และ bid ต่ำสุดและเลือกราคาที่ต่ำกว่า</li>
                        </ul>
                    </div>
                    <h4 class="text-warning">หน่วยการซื้อขาย ช่วงราคา ราคาสูงสุด-ต่ำสุด</h4>
                    <h5 class="text-warning fst-italic ps-5">หน่วยการซื้อขาย</h5>
                    <p><span class="ps-5">ในการเสนอซื้อเสนอขายหลักทรัพย์ บริษัทสมาชิกจะต้องระบุจำนวนหลักทรัพย์เป็นหน่วยการซื้อขาย (board lot) โดยทั่วไปแล้วตลาดหลักทรัพย์ฯ กำหนดให้หนึ่งหน่วยการซื้อขายเท่ากับ 100 หลักทรัพย์ ตัวอย่างเช่น เสนอซื้อหุ้น XYZ จำนวน 10 หน่วยการซื้อขาย นั่นคือเท่ากับ 10 หน่วย × 100 หุ้น ซึ่งเท่ากับ 1,000 หุ้น</span></p>
                    <p><span class="ps-5">ในกรณีที่หลักทรัพย์มีราคาปิดตั้งแต่ 500 บาทขึ้นไปเป็นระยะเวลา 6 เดือนติดต่อกัน ตลาดหลักทรัพย์ฯ จะเปลี่ยนแปลงขนาดของหน่วยการซื้อขาย โดยกำหนดให้ 1 หน่วยการซื้อขายของหลักทรัพย์นั้นเท่ากับ 50 หลักทรัพย์ โดยตลาดหลักทรัพย์ฯ จะประกาศให้ทราบเป็นการล่วงหน้าก่อนที่จะมีการปรับหน่วยการซื้อขาย ส่วนการเสนอซื้อขายที่มีจำนวนน้อยกว่า 1 หน่วยการซื้อขาย ให้สมาชิกซื้อขายหลักทรัพย์แบบหน่วยย่อย</span></p>
                    <h5 class="text-warning fst-italic ps-5">ช่วงราคา (spread)</h5>
                    <p><span class="ps-5">ช่วงราคา หมายถึง การเคลื่อนไหวขั้นต่ำของราคาหลักทรัพย์สำหรับการเสนอซื้อเสนอขายหลักทรัพย์ด้วยวิธี AOM ซึ่งช่วงราคาขึ้นอยู่กับระดับราคาของแต่ละหลักทรัพย์ดังนี้</span></p>
                    <p><span class="ps-5 text-warning">ตารางที่ 4-2</span> แสดงช่วงราคาของราคาหลักทรัพย์</p>
                    <table class="table">
                        <thead class="table-warning text-center">
                            <tr>
                                <th>ระดับราคา</th>
                                <th>ช่วงราคา</th>
                            </tr>
                        </thead>
                        <tbody>
                            <tr>
                                <td>ต่ำกว่า 2 บาท</td>
                                <td class="text-center">0.01 บาท</td>
                            </tr>
                            <tr>
                                <td>ตั้งแต่ 2 บาท แต่ต่ำกว่า 5 บาท</td>
                                <td class="text-center">0.02 บาท</td>
                            </tr>
                            <tr>
                                <td>ตั้งแต่ 5 บาท แต่ต่ำกว่า 10 บาท</td>
                                <td class="text-center">0.05 บาท</td>
                            </tr>
                            <tr>
                                <td>ตั้งแต่ 10 บาท แต่ต่ำกว่า 25 บาท</td>
                                <td class="text-center">0.10 บาท</td>
                            </tr>
                            <tr>
                                <td>ตั้งแต่ 25 บาท แต่ต่ำกว่า 100 บาท</td>
                                <td class="text-center">0.25 บาท</td>
                            </tr>
                            <tr>
                                <td>ตั้งแต่ 100 บาท แต่ต่ำกว่า 200 บาท</td>
                                <td class="text-center">0.50 บาท</td>
                            </tr>
                            <tr>
                                <td>ตั้งแต่ 200 บาท แต่ต่ำกว่า 400 บาท</td>
                                <td class="text-center">1.00 บาท</td>
                            </tr>
                            <tr>
                                <td>ตั้งแต่ 400 บาทขึ้นไป</td>
                                <td class="text-center">2.00 บาท</td>
                            </tr>
                        </tbody>
                    </table>
                    <p><span class="ps-5">ทั้งนี้ การเสนอซื้อขายหลักทรัพย์ประเภทกองทุนรวม และ อีทีเอฟ (ETF) ไม่ได้ใช้ช่วงราคาตามตารางข้างต้น แต่ใช้ช่วงราคา 0.01 บาท ในทุกระดับราคา</span></p>
                    <h5 class="text-warning fst-italic ps-5">การกำหนดราคาเสนอซื้อขายสูงสุดและต่ำสุดของหลักทรัพย์ (ceiling & floor limits)</h5>
                    <p><span class="ps-5">ตลาดหลักทรัพย์ฯ กำหนดราคาเสนอซื้อขายสูงสุดและต่ำสุด โดยให้ราคาเสนอซื้อขายหลักทรัพย์สามารถเปลี่ยนแปลงเพิ่มขึ้นหรือลดลงได้สูงสุดไม่เกินร้อยละ 30 ของราคาปิดวันก่อนหน้าของหลักทรัพย์นั้นยกเว้นหลักทรัพย์ที่คำนวณราคาสูงสุด-ต่ำสุดได้น้อยกว่า +1 ช่วงราคา ให้กำหนดราคาสูงสุด-ต่ำสุด เป็น +1 ช่วงราคาของราคาปิดวันก่อนหน้า</span></p>
                    <p><span class="ps-5">ตัวอย่างการคำนวณราคาสูงสุด-ต่ำสุดของหลักทรัพย์ในกรณีทั่วไป</span></p>
                    <p><span class="ps-5">หลักทรัพย์ A มีราคาปิดครั้งก่อน 150 บาท</span></p>
                    <div class="alert alert-light">
                        $$
                        \footnotesize \begin{split} 
                        \text{ceiling \& floor 30\% ของราคาปิด} &= 150 \times 0.30 = 45 \ \text{บาท} \\
                        \text{ราคาสูงสุด (ceiling)} &= 150 + 45 = 195 \ \text{บาท} \\
                        \text{ราคาต่ำสุด (floor)} &= 150 - 45 = 105 \ \text{บาท}
                        \end{split}
                        $$
                    </div>
                    <p><span class="ps-5">ตัวอย่างต่อไปนี้ เป็นตัวอย่างการคำนวณราคาสูงสุด-ต่ำสุดในกรณีอื่นๆ</span></p>
                    
                    <p><span class="text-warning fw-bold ps-5">1. หลักทรัพย์ที่เริ่มการซื้อขายวันแรกในตลาดหลักทรัพย์ฯ</span></p>
                    <p><span class="ps-5">หุ้นสามัญ หุ้นบุริมสิทธิ และกองทุนรวมให้มี ceiling & floor ไม่เกิน 3 เท่า ของราคา IPO โดย floor จะไม่ต่ำกว่า 0.01 บาท</span></p>    
                    <p><span class="text-warning fw-bold ps-5">2. ราคาซื้อขายใบสำคัญแสดงสิทธิที่จะซื้อหุ้นหรือหน่วยลงทุน (warrant) </span></p>
                    <p><span class="ps-5">ใบสำคัญแสดงสิทธิที่จะซื้อหุ้นสามัญหรือหน่วยลงทุน สามารถเปลี่ยนแปลงเพิ่มขึ้นสูงสุดหรือลดลงต่ำสุดไม่เกินร้อยละ 30 ของหุ้นสามัญ คูณด้วยสิทธิในการซื้อหุ้นหรือหน่วยลงทุน ที่จะได้รับจากการใช้สิทธิของใบสำคัญแสดงสิทธิจำนวน 1 สิทธิ</span></p>    
                    <p><span class="badge text-warning">ตัวอย่าง 4-6</span> หลักทรัพย์ ABC มีราคาปิดครั้งก่อน 15 บาท และหลักทรัพย์ ABC-W มีราคาปิดครั้งก่อน 5 บาท และสิทธิในการซื้อหุ้นเท่ากับ 1 warrant : 1.2 หุ้น</p>
                    <div class="alert alert-light">
                        $$
                        \footnotesize \begin{split} 
                        \begin{aligned}\text{range 30\% ของ underlying stock} \\ \text{คูณด้วยสิทธิของ warrant}\end{aligned}  &= (15 \times 0.30) \times 1.2 = 5.4 \\ 
                        \text{ราคาปิดครั้งก่อนของ ABC-W} &= 5 \ \text{บาท} \\
                        \text{ราคาสูงสุด (ceiling)} &= 5 + 5.4 \ \ \ \ = 10.40 \ \text{บาท} \\
                        \text{ราคาต่ำสุด (floor)} &= 5 - 5.4 \ \ \ \ = −0.40 \ \text{ส่งผลให้ราคาต่ำสุดเท่ากับ 0.01 บาท}
                        \end{split}
                        $$
                    </div>
                    <p><span class="text-warning fw-bold ps-5">3. หุ้นสามัญกรณี XD</span></p>
                    <p><span class="ps-5">หลักทรัพย์ A มีราคาปิดครั้งก่อน 150 บาท และประกาศจ่ายเงินปันผลในอัตราหุ้นละ 2 บาท ดังนั้น ราคาที่ไม่รวมสิทธิ = ราคาปิดครั้งก่อน - เงินปันผล = 150-2 = 148 บาท </span></p>
                    <p><span class="ps-5">Range 30% = 148 x 0.30 = 44.40</span></p>
                    <p><span class="ps-5">ราคาสูงสุด = 148 + 44.40 = 192.40 เมื่อปรับราคาให้ตรงตามช่วงจะได้ราคาสูงสุด = 192 บาท</span></p>
                    <p><span class="ps-5">ราคาต่ำสุด = 148 - 44.40 = 103.60 เมื่อปรับราคาให้ตรงตามช่วงจะได้ราคาต่ำสุด = 104 บาท</span></p>
                    <p><span class="text-warning fw-bold ps-5">4. กรณีหลักทรัพย์นั้นไม่มีการซื้อขายติดต่อกันเกินกว่า 15 วันทำการขึ้นไป</span></p>
                    <div class="ps-3">
                        <ul class="ps-5">
                            <li>ในกรณีที่ตลาดหลักทรัพย์ฯ ขึ้นเครื่องหมาย SP ติดต่อกันเกินกว่า 15 วันทำการขึ้นไป ตลาดหลักทรัพย์ฯ อาจไม่กำหนด ceiling & floor ของหลักทรัพย์ในวันแรกที่ตลาดหลักทรัพย์ฯ เปิดให้ซื้อขายหลักทรัพย์นั้นๆ แล้วแต่กรณี</li>
                            <li>ในกรณีที่หลักทรัพย์ไม่มีการซื้อขายติดต่อกันเกินกว่า 15 วันทำการขึ้นไป (ในช่วงเปิดทำการซื้อขาย ตามปกติ) บริษัทสมาชิกสามารถขอให้ตลาดหลักทรัพย์ฯ ปรับ ceiling & floor ของ หลักทรัพย์ดังกล่าวได้ เนื่องจากเห็นว่าหลักทรัพย์นั้นไม่สามารถซื้อขายได้ตามกลไกปกติ โดยจะต้องส่งหนังสือเพื่อร้องขอมายังตลาดหลักทรัพย์ฯ ซึ่งตลาดหลักทรัพย์ฯ จะพิจารณาเป็นรายหลักทรัพย์</li>
                        </ul>
                    </div>
                    
                    <h4 class="text-warning">Program Trading</h4>
                    <p><span class="ps-5">หมายถึง ชุดคำสั่งคอมพิวเตอร์สำหรับการเสนอซื้อขายที่สามารถสร้างและบันทึกการเสนอซื้อขายได้โดยอัตโนมัติ ซึ่งปัจจุบัน program trading ที่ตลาดหลักทรัพย์ฯ อนุญาตให้บริษัทสมาชิก หรือลูกค้าของสมาชิกใช้ในการส่งคำสั่งซื้อขายสามารถแบ่งได้เป็น 2 กลุ่มดังนี้</span></p>
                    <div class="ps-3">
                        <ol class="ps-5">
                            <li>market making เป็นชุดคำสั่งคอมพิวเตอร์สำหรับสมาชิกที่เป็น market maker เพื่อทำหน้าที่เป็นผู้ดูแลสภาพคล่องของหลักทรัพย์</li>
                            <li>ชุดคำสั่งคอมพิวเตอร์ประเภทอื่น ที่ได้รับอนุญาตจากตลาดหลักทรัพย์ฯ ตามหลักเกณฑ์ วิธีการและเงื่อนไขที่กำหนด เช่น VWAP, TWAP, volume inline, price inline, implementation shortfall, reserve, float และ on-close เป็นต้น</li>
                        </ol>
                    </div>
                    <p><span class="ps-5">เงื่อนไขการเสนอซื้อขายแบบ program trading ต้องใช้วิธีการซื้อขายด้วยวิธีจับคู่โดยอัตโนมัติ (automated order matching หรือ AOM) เท่านั้น โดยสมาชิกต้องขออนุญาตตลาดหลักทรัพย์ฯ ก่อนการ ใช้งาน และใช้งานผ่านช่องทางที่ได้รับอนุญาตจากตลาดหลักทรัพย์ฯ</span></p>
                    <p><span class="ps-5">ทั้งนี้สมาชิกสามารถยื่นขออนุญาตใช้ program trading ได้ใน 2 แนวทาง</span></p>
                    <div class="ps-3">
                        <ol class="ps-5">
                            <li>ขออนุญาตใช้ชุดคำสั่งเป็นรายกลยุทธ์ (strategy): สมาชิกต้องส่งรายละเอียดของ strategy ที่ต้องการใช้ มาให้ตลาดหลักทรัพย์ฯ พิจารณาอนุญาตก่อนการใช้งาน</li>
                            <li>ขออนุญาตใช้ชุดคำสั่งผ่านระบบบริหารความเสี่ยง (pre-trade risk management control): สมาชิกที่มีระบบ pre-trade risk management ที่ผ่านการอนุญาตจากตลาดหลักทรัพย์ฯ จะสามารถใช้งาน program trading ได้ทุก strategy โดยสมาชิกต้องแจ้ง strategy ที่ต้องการใช้ให้ตลาดหลักทรัพย์ฯ ทราบก่อนเริ่มใช้งาน</li>
                        </ol>
                    </div>
                    
                    <h4 class="text-warning">การซื้อขายหลักทรัพย์นอกเวลาทำการ (off-hour trading)</h4>
                    <p><span class="ps-5">การซื้อขายนอกเวลาทำการเป็นการเปิดโอกาสให้ผู้ลงทุนและสมาชิกสามารถซื้อขายได้เพิ่มเติมหลังจากที่ตลาดหลักทรัพย์ฯ ปิดการซื้อขายในช่วงเวลาประจำวัน เพื่ออำนวยความสะดวกให้ผู้ลงทุนสามารถบริหาร และปรับพอร์ตการลงทุน (portfolio) ของตนได้เหมาะสมยิ่งขึ้น นอกจากนี้ เพื่อให้สามารถแก้ไข รายการซื้อขายที่ผิดพลาดเพื่อ cover รายการซื้อขายที่ทำไปแล้วในระหว่างวัน สำหรับหลักเกณฑ์การ ซื้อขายมีดังนี้</span></p>
                    <div class="ps-3">
                        <ul class="ps-5">
                            <li>ระยะเวลาซื้อขาย: ตั้งแต่เวลาปิด-17:00 น.</li>
                            <li>วิธีการซื้อขาย: ให้ซื้อขายด้วยวิธี trade report เท่านั้น โดยทำการบันทึกรายการซื้อขายตาม หลักเกณฑ์การซื้อขายเป็นการเฉพาะ</li>
                        </ul>
                    </div>
                    
                    <h4 class="text-warning">ข้อกำหนดการหยุดการซื้อขายเป็นการชั่วคราวกรณี (circuit breaker)</h4>
                    <p><span class="ps-5">กรณีที่สภาวะการซื้อขายมีความผันผวนรุนแรง ราคาหลักทรัพย์โดยรวมเปลี่ยนแปลงลดลงมาก เพื่อให้ผู้ลงทุนมีเวลาในการตรวจสอบข้อมูลข่าวสารที่มีผลกระทบต่อการลงทุนอย่างครบถ้วน ตลาดหลักทรัพย์ฯ จะหยุดทำการซื้อขายโดยอัตโนมัติเป็นการชั่วคราว ตามหลักเกณฑ์ดังนี้:</span></p>
                    <div class="ps-3">
                        <ul class="ps-5">
                            <li>ครั้งที่ 1 เมื่อ SET Index เปลี่ยนแปลงลดลงถึง 10% ของค่าดัชนีปิดในวันทำการก่อนหน้า ตลาดหลักทรัพย์ฯ จะพักการซื้อขายหลักทรัพย์ ทั้งหมดเป็นเวลา 30 นาที และ</li>
                            <li>ครั้งที่ 2 เมื่อ SET Index เปลี่ยนแปลงลดลงถึง 20% (ลดลงอีก 10%) ของค่าดัชนีปิดในวันทำการก่อนหน้า ตลาดหลักทรัพย์ฯ จะพักการซื้อขายหลักทรัพย์ทั้งหมดเป็นเวลา 1 ชั่วโมง</li>
                        </ul>
                    </div>
                    <p><span class="ps-5">และหลังจากการทำงานครั้งที่ 2 ของ circuit breaker แล้ว ตลาดหลักทรัพย์ฯ จะเปิดให้ทำการซื้อขายต่อไป จนถึงเวลาปิดทำการตามปกติ โดยไม่มีการหยุดพักการซื้อขายอีก</span></p>
                    <p><span class="ps-5">หากระยะเวลาในรอบการซื้อขายที่ circuit breaker ทำงานนั้นเหลือไม่ถึง 30 นาที หรือ 1 ชั่วโมง ก็จะหยุดพักการซื้อขายเพียงระยะเวลาที่เหลือในรอบการซื้อขายนั้น แล้วเปิดให้ซื้อขายหลักทรัพย์ได้ตามปกติในรอบการซื้อขายถัดไป</span></p>
                    
                    <h4 class="text-warning">การขึ้นเครื่องหมายสิทธิประโยชน์และเครื่องหมายประกอบการซื้อขาย</h4>
                    <p><span class="ps-5">เพื่อให้เกิดความมั่นใจในความถูกต้องและประสิทธิภาพในการซื้อขายหลักทรัพย์ ตลาดหลักทรัพย์ฯ จึงใช้สัญลักษณ์พิเศษเพื่อกำกับการซื้อขายหลักทรัพย์และเป็นการแจ้งให้ผู้ลงทุนทราบถึงสถานการณ์และเงื่อนไขพิเศษ ที่อาจส่งผลกระทบต่อหลักทรัพย์ของบริษัทจดทะเบียนต่างๆ</span></p>
                    <h5 class="text-warning fst-italic ps-5">เครื่องหมายแสดงสิทธิประโยชน์</h5>
                    <p><span class="ps-5">สัญลักษณ์ต่างๆ ที่กำกับอยู่ข้างหลักทรัพย์ในการซื้อขายหลักทรัพย์ จะบอกความหมายให้แก่ผู้ลงทุนได้รับทราบ ดังต่อไปนี้</span></p>
                    <p><span class="text-warning ps-5">XD (excluding dividend)</span> หมายถึง ผู้ซื้อหลักทรัพย์ไม่ได้สิทธิรับเงินปันผล</p>
                    <p><span class="text-warning ps-5">XR (excluding right)</span> หมายถึง ผู้ซื้อหลักทรัพย์ไม่ได้สิทธิจองซื้อหุ้นออกใหม่</p>
                    <p><span class="text-warning ps-5">XW (excluding warrants)</span> หมายถึง ผู้ซื้อหลักทรัพย์ไม่ได้สิทธิรับใบสำคัญแสดงสิทธิที่จะซื้อหลักทรัพย์</p>
                    <p><span class="text-warning ps-5">XT (excluding transferable subscription rights)</span> หมายถึง ผู้ซื้อหลักทรัพย์ไม่ได้สิทธิรับใบสำคัญแสดงสิทธิในการซื้อหุ้นเพิ่มทุนที่โอนสิทธิได้</p>
                    <p><span class="text-warning ps-5">XA (excluding all)</span> หมายถึง ผู้ซื้อหลักทรัพย์ไม่ได้สิทธิทุกประเภทที่บริษัทประกาศให้ในคราวนั้น </p>
                    <p><span class="text-warning ps-5">XE (excluding exercise)</span> หมายถึง การปิดสมุดทะเบียนพักการโอนหุ้น เพื่อให้สิทธิแก่ผู้ถือหุ้นในการนำตราสารสิทธิไปแปลงสภาพเป็นหุ้นอ้างอิง</p>
                    <p><span class="text-warning ps-5">XM (excluding meetings)</span> หมายถึง ผู้ซื้อหลักทรัพย์ไม่มีสิทธิเข้าประชุมผู้ถือหุ้น</p>
                    <p><span class="text-warning ps-5">XN (excluding capital return)</span> หมายถึง ผู้ซื้อหลักทรัพย์ไม่มีสิทธิในการรับเงินคืนจากการลดทุน</p>
                    <p><span class="text-warning ps-5">XB (excluding other benefit)</span> หมายถึง ผู้ซื้อหลักทรัพย์ ไม่ได้สิทธิจองซื้อหุ้นออกใหม่ ในกรณีต่อไปนี้</p>
                    <div class="ps-3">
                        <ul class="ps-5">
                            <li>สิทธิจองซื้อหุ้นบุริมสิทธิ ที่จัดสรรให้แก่ผู้ถือหุ้นสามัญ</li>
                            <li>สิทธิจองซื้อหุ้นสามัญ ที่จัดสรรให้แก่ผู้ถือหุ้นบุริมสิทธิ</li>
                            <li>สิทธิในการจองซื้อหลักทรัพย์ที่เสนอขายให้แก่ประชาชนทั่วไป (public offering) โดยจัดสรรให้แก่ผู้ถือหุ้นเดิมของบริษัท</li>
                            <li>สิทธิในการจองซื้อหลักทรัพย์ของบริษัทในเครือ</li>
                        </ul>
                    </div>
                    <p><span class="ps-5">ตลาดหลักทรัพย์ฯ จะขึ้นเครื่องหมาย X ดังกล่าว ล่วงหน้า 2 วันทำการ<a href="#to2" id="from2">\(\scriptsize ^2\)</a> ก่อนวันที่บริษัทผู้ออกหลักทรัพย์กำหนดปิดสมุดทะเบียนพักการโอนหลักทรัพย์</span></p>
                    
                    <h5 class="text-warning fst-italic ps-5">เครื่องหมายประกอบการซื้อขายที่แสดงการห้ามหรือให้ผู้ลงทุนระวังในประเด็นต่าง ๆ</h5>
                    <p><span class="text-warning ps-5">Notice Pending (NP)</span> เป็นเครื่องหมายที่แสดงให้ผู้ลงทุนทราบว่าบริษัทจดทะเบียนมีข่าวสารหรือสารสนเทศต้องชี้แจงหรือรายงานต่อตลาดหลักทรัพย์ฯ โดยตลาดหลักทรัพย์ฯ จะขึ้นเครื่องหมายดังกล่าวเมื่อบริษัทจดทะเบียนไม่จัดส่งงบการเงินหรือรายงานให้ตลาดหลักทรัพย์ฯ ภายในระยะเวลาที่กำหนด หรือตลาดหลักทรัพย์ฯ อยู่ระหว่างรอคำชี้แจงหรือรายงานเพิ่มเติมจากบริษัทจดทะเบียนหรือข่าวสารที่ได้รับจากบริษัทจดทะเบียนยังไม่ครบถ้วนหรือชัดเจนเพียงพอ</p>
                    <p><span class="text-warning ps-5">Notice Received (NR)</span> เป็นเครื่องหมายที่แสดงให้ผู้ลงทุนทราบว่าบริษัทจดทะเบียนได้ชี้แจงหรือรายงานข่าวสารหรือสารสนเทศต่อตลาดหลักทรัพย์ฯ แล้ว และข่าวสารดังกล่าวได้เผยแพร่แก่ผู้ลงทุนแล้ว โดยตลาดหลักทรัพย์ฯ จะปลดเครื่องหมาย NP และขึ้นเครื่องหมาย NR เป็นเวลา 1 วัน</p>
                    <p><span class="text-warning ps-5">Non Compliance (NC)</span> เป็นเครื่องหมายที่แสดงให้ผู้ลงทุนทราบว่าหลักทรัพย์ของบริษัทจดทะเบียนเข้าข่ายอาจถูกเพิกถอน</p>
                    <p><span class="text-warning ps-5">Trading Halt (H)</span> เป็นเครื่องหมายแสดงการห้ามซื้อขายหลักทรัพย์จดทะเบียนเป็นการชั่วคราวโดยแต่ละครั้งมีระยะเวลาไม่เกินกว่าหนึ่งรอบการซื้อขาย ซึ่งตลาดหลักทรัพย์ฯ มีหลักเกณฑ์ในการขึ้นเครื่องหมาย H ดังนี้</p>
                    <div class="ps-3">
                        <ol class="ps-5">
                            <li>มีข้อมูลหรือข่าวสารที่สำคัญที่อาจมีผลกระทบต่อสิทธิประโยชน์ของผู้ถือหลักทรัพย์หรือต่อการ ตัดสินใจในการลงทุนหรือต่อการเปลี่ยนแปลงในราคาของหลักทรัพย์ ซึ่งตลาดหลักทรัพย์ฯ ยังไม่ได้รับรายงานจากบริษัท และอยู่ในระหว่างการสอบถามข้อเท็จจริงและรอคำชี้แจงจากบริษัทและตลาดหลักทรัพย์ฯ เห็นว่าบริษัทสามารถชี้แจงได้ในทันที</li>
                            <li>ภาวะการซื้อขายหลักทรัพย์ของบริษัทใดบริษัทหนึ่งน่าสงสัยว่าจะมีผู้ลงทุนบางกลุ่มทราบข้อมูลหรือข่าวสารที่สำคัญ และอยู่ในระหว่างการสอบถามข้อเท็จจริงจากบริษัท และตลาดหลักทรัพย์ฯ เห็นว่าบริษัทสามารถชี้แจงได้ทันที</li>
                            <li>บริษัทร้องขอให้ตลาดหลักทรัพย์ฯ สั่งห้ามการซื้อขายหลักทรัพย์ของตนเป็นการชั่วคราว เนื่องจากบริษัทอยู่ในระหว่างรอการเปิดเผยข้อมูลหรือข่าวสารที่สำคัญและตลาดหลักทรัพย์ฯ เห็นว่าบริษัทสามารถชี้แจงได้ในทันที</li>
                            <li>มีเหตุอื่นใดที่อาจมีผลกระทบอย่างร้ายแรงต่อการซื้อขายหลักทรัพย์นั้น</li>
                        </ol>
                    </div>
                    <p><span class="text-warning ps-5">Trading Suspension (SP)</span> เป็นเครื่องหมายแสดงการห้ามซื้อขายหลักทรัพย์จดทะเบียนเป็นการชั่วคราว โดยแต่ละครั้งมีระยะเวลาเกินกว่าหนึ่งรอบการซื้อขาย ซึ่งตลาดหลักทรัพย์ฯ มีหลักเกณฑ์ในการขึ้นเครื่องหมาย SP ดังนี้</p>
                    <div class="ps-3">
                        <ol class="ps-5">
                            <li>เมื่อเกิดกรณีเช่นเดียวกับข้อ 1 ถึง 3 ของการขึ้นเครื่องหมาย H และตลาดหลักทรัพย์ฯ เห็นว่าบริษัทไม่สามารถชี้แจงหรือเปิดเผยข้อมูลได้ในทันที</li>
                            <li>บริษัทฝ่าฝืนหรือละเลยไม่ปฏิบัติตามกฎหมายว่าด้วยหลักทรัพย์และตลาดหลักทรัพย์ ข้อบังคับ ระเบียบ ประกาศ คำสั่ง มติคณะกรรมการ ข้อตกลง ตลอดจนหนังสือเวียนที่ตลาดหลักทรัพย์ฯ กำหนดให้บริษัทปฏิบัติตาม</li>
                            <li>บริษัทไม่นำส่งงบการเงินให้ตลาดหลักทรัพย์ฯ ภายในเวลาที่กำหนด</li>
                            <li>หลักทรัพย์อยู่ระหว่างการพิจารณาเพิกถอนหรืออยู่ระหว่างการปรับปรุงสถานภาพเพื่อให้พัน ข่ายการถูกเพิกถอน</li>
                            <li>หลักทรัพย์จะครบกำหนดเวลาในการไถ่ถอนหรือการแปลงสภาพหรือการใช้สิทธิหรือการขายคืน หรือมีเหตุการณ์ที่อาจส่งผลกระทบร้ายแรงต่อการซื้อขายหลักทรัพย์</li>
                        </ol>
                    </div>
                    <p><span class="text-warning ps-5">Stabilization (ST)</span> เป็นเครื่องหมายที่แสดงให้ผู้ลงทุนทราบว่าหลักทรัพย์ของบริษัทจดทะเบียนมีการซื้อหลักทรัพย์เพื่อส่งมอบหลักทรัพย์ที่จัดสรรเกิน</p>
                    
                    <h4 class="text-warning">แผนสำรองกรณีระบบการซื้อขายหลักทรัพย์ของตลาดหลักทรัพย์ฯ ขัดข้อง (contingency plan for computer malfunction)</h4>
                    <p><span class="ps-5">ตามมาตรา 187 แห่งพระราชบัญญัติหลักทรัพย์และตลาดหลักทรัพย์ พ.ศ. 2535 ได้ให้อำนาจแก่ผู้จัดการตลาดหลักทรัพย์ฯ ในการสั่งหยุดการซื้อขายหลักทรัพย์จดทะเบียนทั้งหมด เป็นการชั่วคราวในกรณีที่อุปกรณ์ที่ใช้ในระบบซื้อขายหลักทรัพย์ในตลาดหลักทรัพย์ฯ ขัดข้อง และส่งผลให้ไม่อาจซื้อหรือขายหลักทรัพย์จดทะเบียนในตลาดหลักทรัพย์ฯ ได้ตามปกติ เพื่อความชัดเจนในการดำเนินการของตลาดหลักทรัพย์ฯ เมื่อมีกรณีดังกล่าว ตลาดหลักทรัพย์ฯ จึงออกแนวทางปฏิบัติ ในการหยุดการซื้อขายหลักทรัพย์กรณีระบบการซื้อขายของตลาดหลักทรัพย์ฯ ขัดข้อง และมาตรการหรือแผนสำรองเผื่อฉุกเฉินในกรณีที่มีเหตุขัดข้อง ทำให้สมาชิกไม่อาจส่งคำสั่งซื้อขายหลักทรัพย์มายังตลาดหลักทรัพย์ฯ ได้ตามปกติ ทั้งนี้เพื่อให้การซื้อขายหลักทรัพย์จดทะเบียนในตลาดหลักทรัพย์ฯ ดำเนินไปอย่างต่อเนื่อง</span></p>
                    <p><span class="ps-5">ตลาดหลักทรัพย์ฯ ได้ปรับปรุงแนวทางปฏิบัติเกี่ยวกับการหยุดทำการซื้อขายหลักทรัพย์เพิ่มเติมเพื่อรองรับสภาพแวดล้อมของอุตสาหกรรมในปัจจุบัน โดยมีรายละเอียด ดังนี้</span></p>
                    
                    <h5 class="text-warning fst-italic ps-5">การหยุดทำการซื้อขายหลักทรัพย์</h5>
                    <p><span class="ps-5 text-warning fst-italic">การหยุดทำการซื้อขายหลักทรัพย์กรณีระบบซื้อขายของตลาดหลักทรัพย์ฯ ขัดข้อง</span></p>
                    <p><span class="ps-5">ตลาดหลักทรัพย์ฯ จะหยุดทำการซื้อขายหลักทรัพย์ทั้งหมดเป็นการชั่วคราว หากมีเงื่อนไขครบตามหลักเกณฑ์ทั้ง 3 ข้อ ดังนี้</span></p>
                    <div class="ps-3">
                        <ol class="ps-5">
                            <li>สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์มีจำนวนเกินกว่า 1 ใน 3 ของสมาชิกทั้งหมด<a href="#to3" id="from3">\(\scriptsize ^3\)</a></li>
                            <li>เวลาที่ขัดข้องติดต่อกันนานเกินกว่า 15 นาที</li>
                            <li>สาเหตุของการขัดข้องเกิดจากระบบซื้อขายที่อยู่ในความรับผิดชอบของตลาดหลักทรัพย์ฯ รวมถึงการขัดข้องที่เกิดจากระบบสาธารณูปโภคของทางการ เช่น ระบบสื่อสาร ระบบไฟฟ้า ที่มีผลกระทบต่อระบบซื้อขายของตลาดหลักทรัพย์ฯ</li>
                        </ol>
                    </div>
                    <p><span class="ps-5 text-warning fst-italic">การหยุดทำการซื้อขายหลักทรัพย์กรณีระบบซื้อขายหลัก (main platform) ของสมาชิกขัดข้อง</span></p>
                    <p><span class="ps-5">ตลาดหลักทรัพย์ฯ จะหยุดทำการซื้อขายหลักทรัพย์ทั้งหมดเป็นการชั่วคราว หากมีเงื่อนไขครบตามหลักเกณฑ์ทั้ง 3 ข้อ ดังนี้</span></p>
                    <div class="ps-3">
                        <ol class="ps-5">
                            <li>สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์ หรือไม่สามารถใช้ระบบสำรองที่ตลาดหลักทรัพย์ฯ จัดเตรียมไว้มีจำนวนเกินกว่า 1 ใน 3 ของสมาชิกทั้งหมด</li>
                            <li>เวลาที่ขัดข้องติดต่อกันนานเกินกว่า 15 นาที</li>
                            <li>สาเหตุของการขัดข้องเกิดจากระบบซื้อขายที่อยู่ในความรับผิดชอบของสมาชิก รวมถึงการขัดข้องที่เกิดจากระบบสาธารณูปโภคของทางการ เช่น ระบบสื่อสาร ระบบไฟฟ้าที่มีผลกระทบต่อระบบซื้อขายหลัก (main platform) ของสมาชิก</li>
                        </ol>
                    </div>
                    <p><span class="ps-5 text-warning fst-italic">การหยุดทำการซื้อขายหลักทรัพย์กรณีมีเหตุวิกฤตร้ายแรงที่มีผลกระทบในวงกว้าง (crisis)</span></p>
                    <p><span class="ps-5">ตลาดหลักทรัพย์ฯ อาจพิจารณาเสนอคณะกรรมการตลาดหลักทรัพย์ฯ เพื่อพิจารณาสั่งห้ามการซื้อขายหลักทรัพย์เป็นการชั่วคราว ตามข้อบังคับตลาดหลักทรัพย์แห่งประเทศไทย เรื่อง การสั่งห้ามการซื้อขายหลักทรัพย์จดทะเบียนทั้งหมดในตลาดหลักทรัพย์ฯ กรณีเกิดเหตุจำเป็นเร่งด่วน พ.ศ. 2546 หากมีเงื่อนไขครบตามหลักเกณฑ์ทั้ง 2 ข้อ ดังนี้</span></p>
                    <div class="ps-3">
                        <ol class="ps-5">
                            <li>เกิดเหตุวิกฤตร้ายแรงที่มีผลกระทบในวงกว้าง เช่น เหตุจลาจล<a href="#to4" id="from4">\(\scriptsize ^4\)</a> การก่อการร้าย<a href="#to5" id="from5">\(\scriptsize ^5\)</a>  ภัยพิบัติทางธรรมชาติ เป็นต้น</li>
                            <li>เหตุวิกฤตร้ายแรงที่มีผลกระทบในวงกว้างดังกล่าวส่งผลกระทบต่อสมาชิกตามเงื่อนไขใดเงื่อนไขหนึ่งดังนี้</li>
                            <ul class="list-unstyled">
                                <li>2.1 สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์ หรือไม่สามารถใช้ระบบสำรองที่ตลาดหลักทรัพย์ฯ จัดเตรียมไว้มีจำนวนเกินกว่า 1 ใน 3 ของสมาชิกทั้งหมด หรือ</li>
                                <li>2.2 สมาชิกไม่สามารถส่งคำสั่งซื้อขายด้วยระบบซื้อขายหลักของตน (main platform) เข้ามาในระบบซื้อขายของตลาดหลักทรัพย์ฯ มีจำนวนเกินกว่า 1 ใน 2 ของสมาชิกทั้งหมด</li>
                            </ul>
                        </ol>
                    </div> 
                    <h5 class="text-warning fst-italic ps-5">การประกาศหยุดทำการซื้อขายหลักทรัพย์</h5>
                    <p><span class="ps-5">เมื่อตลาดหลักทรัพย์ฯ สั่งหยุดการซื้อขายหลักทรัพย์ จะแจ้งให้สมาชิกทราบและกำหนดเวลาเปิดการซื้อขายใหม่ ผ่านช่องทางสื่อสารของตลาดหลักทรัพย์ฯ เช่น ผ่านระบบการซื้อขาย (admin message) ระบบเผยแพร่ข้อมูล ทางโทรศัพท์ หรือ SMS เป็นต้น</span></p>
                    <h5 class="text-warning fst-italic ps-5">วิธีปฏิบัติในการเปิดการซื้อขายภายหลังจากหยุดทำการซื้อขาย</h5>
                    <p><span class="ps-5">ตลาดหลักทรัพย์ฯ จะเปิดทำการซื้อขายหลังจากที่มีการหยุดการซื้อขาย โดยพิจารณาตามเวลาซื้อขายปกติที่คงเหลือตามความเหมาะสม ทั้งนี้อาจพิจารณาปิดทำการซื้อขายไม่เกิน 17.00 น. เพื่อหลีกเลี่ยงผลกระทบต่อระบบงานภายในและภายนอกที่เกี่ยวข้อง</span></p>
                    <h5 class="text-warning fst-italic ps-5">ระบบสำรองที่ตลาดหลักทรัพย์ฯ จัดเตรียมไว้</h5>
                    <p><span class="ps-5">ในกรณีที่ระบบซื้อขายของสมาชิกเกิดเหตุขัดข้อง สมาชิกสามารถขอใช้ระบบสำรองที่ตลาดหลักทรัพย์ฯ จัดเตรียมไว้ให้ โดยตลาดหลักทรัพย์ฯ จะจัดสรรจำนวนการใช้งานตามความเหมาะสมในแต่ละกรณี</span></p>
                    <p><span class="ps-5">ทั้งนี้ แนวทางข้างต้นเริ่มใช้ตั้งแต่วันที่ 30 มกราคม พ.ศ. 2557 เป็นต้นไป</span></p>
                </div>
                <div id="section2-3">
                    <h3 class="text-warning">4.2.3 การเปิดบัญชีซื้อขาย</h3>
                    <h4 class="text-warning">หลักเกณฑ์ในการเปิดบัญชีซื้อขาย</h4>
                    <p><span class="ps-5">บริษัทหลักทรัพย์มีความรับผิดชอบในการกำหนดขั้นตอนและวิธีการในการพิจารณาคำขอเปิดบัญชีและการทำสัญญากับลูกค้าเป็นลายลักษณ์อักษร โดยต้องมีกระบวนการที่เพียงพอที่จะทำให้มั่นใจได้ว่าลูกค้าเป็นบุคคลเดียวกับที่ปรากฏตามเอกสารหลักฐานที่ใช้ประกอบการขอเปิดบัญชี โดยกระบวนการดังกล่าวอาจประกอบด้วยวิธีการใดวิธีการหนึ่ง หรือหลายวิธีการรวมกันดังต่อไปนี้</span></p>
                    <div class="ps-3">
                        <ol class="ps-5">
                            <li>การให้ลูกค้าลงนามในคำขอเปิดบัญชี และสัญญาแต่งตั้งให้บริษัทหลักทรัพย์เป็นนายหน้าซื้อขายหลักทรัพย์ต่อเจ้าหน้าที่ที่รับผิดชอบในเรื่องการเปิดบัญชีลูกค้า</li>
                            <li>การตรวจสอบกลับไปยังลูกค้า หรือบุคคลที่ลูกค้าอ้างอิงตามที่ปรากฏชื่อในคำขอเปิดบัญชี เพื่อตรวจสอบ ความมีตัวตนของลูกค้า</li>
                            <li>การแต่งตั้งบุคคลที่เชื่อถือได้เป็นผู้ตรวจสอบความถูกต้องของเอกสารหลักฐาน และรับรองความมีตัวตนของลูกค้า</li>
                            <li>การให้ลูกค้ายื่นเอกสารที่สามารถยืนยันความมีตัวตนของลูกค้าในการขอเปิดบัญชี โดยในกรณีที่บริษัทหลักทรัพย์ใช้เอกสารดังกล่าวเป็นหลักในการพิจารณาความมีตัวตนของลูกค้า ให้บริษัทหลักทรัพย์ทำการตรวจสอบความมีอยู่จริงและความถูกต้องของเอกสารด้วย สำหรับกรณีที่ลูกค้ายื่นสำเนาบัญชีเงินฝากธนาคารให้บริษัทหลักทรัพย์ดำเนินการตรวจสอบเอกสารดังกล่าวกับธนาคารที่เกี่ยวข้อง</li>
                            <li>วิธีการอื่นใดที่บริษัทหลักทรัพย์แสดงไว้ว่าเพียงพอให้บริษัทหลักทรัพย์ใช้แนวปฏิบัติข้างต้นสำหรับการเปิดบัญชีซื้อขายหลักทรัพย์ทุกประเภท ไม่ว่าจะเป็นบัญชีเงินสด บัญชีมาร์จิ้นหรือบัญชีซื้อขายหลักทรัพย์ผ่านระบบอินเทอร์เน็ต และให้เก็บรักษาเอกสารหลักฐานไว้เพื่อให้ตรวจสอบได้</li>
                        </ol>
                    </div>
                    <p><span class="ps-5">โดยที่ในแบบฟอร์มการขอเปิดบัญชี บริษัทหลักทรัพย์ต้องจัดให้มีข้อมูลและเอกสารหลักฐานของลูกค้าอย่างเพียงพอที่จะทราบถึง</span></p>
                    <div class="ps-3">
                        <ul class="ps-5">
                            <li>วัตถุประสงค์ในการลงทุน</li>
                            <li>ระดับความรู้ความเข้าใจ และประสบการณ์เกี่ยวกับการลงทุนในหลักทรัพย์</li>
                            <li>ฐานะการเงิน และความสามารถในการชำระหนี้ของลูกค้า โดยบริษัทหลักทรัพย์ต้องตรวจสอบสถานะบัญชีของลูกค้าก่อนทำการซื้อขายหลักทรัพย์ให้แก่ลูกค้า</li>
                        </ul>
                    </div>
                    <p><span class="ps-5">ในส่วนของสัญญาที่บริษัทหลักทรัพย์ทำกับลูกค้า เพื่อมอบหมายให้บริษัทเป็นนายหน้าซื้อขายหลักทรัพย์ต้องมีข้อความที่แสดงด้วยตัวอักษรที่มีขนาดเด่นกว่าข้อความอื่น เพื่อเป็นการเน้นข้อความ ดังกล่าว เพื่อให้ลูกค้าทราบถึง</span></p>
                    <div class="ps-3">
                        <ol class="ps-5">
                            <li>ความเสี่ยงที่เกิดจากการเปลี่ยนแปลงมูลค่าของหลักทรัพย์ หรือหลักประกันอันอาจมีผลให้ลูกค้าขาดทุนหรือต้องวางหลักประกันเพิ่มเติมตามจำนวนที่กำหนด</li>
                            <li>การที่ลูกค้าอาจถูกบริษัทหลักทรัพย์ดำเนินการในเรื่องต่อไปนี้ หากลูกค้าไม่ชำระราคา ไม่ส่งมอบหลักทรัพย์ หรือไม่วางหลักประกันภายในระยะเวลาที่กำหนด</li>
                            <ul>
                                <li>การบังคับหลักประกัน</li>
                                <li>การบังคับขายหลักทรัพย์ (forced sale) หรือการบังคับซื้อคืนหลักทรัพย์ (buy in)</li>
                                <li>การระงับการชำระเงินที่ลูกค้ามีสิทธิได้รับจากบริษัทหลักทรัพย์ เพื่อนำมาชำระหนี้ที่ลูกค้าค้างชำระ</li>
                                <li>การบอกเลิกสัญญา สัญญาที่บริษัทหลักทรัพย์ทำกับลูกค้ารายย่อยต้องไม่มีข้อความตอนใดที่ทำให้บริษัทหลักทรัพย์สามารถปฏิเสธความรับผิดต่อลูกค้าจากการกระทำหรือการละเว้นการกระทำโดยจงใจหรือประมาทเลินเล่อของบริษัทหลักทรัพย์หรือพนักงานของบริษัทหลักทรัพย์</li>
                            </ul>
                            <li>ขั้นตอนและวิธีการในการซื้อขายหลักทรัพย์ให้แก่ลูกค้า ให้เป็นไปตามลำดับก่อนหลังรวมทั้ง เงื่อนไขในการซื้อขาย ต้องกำหนดขั้นตอนและวิธีการในการแก้ไขรายการซื้อขายหลักทรัพย์ของ ลูกค้าให้ชัดเจนเป็นลายลักษณ์อักษร</li>
                        </ol>
                    </div>
                    <h4 class="text-warning">ประเภทบัญชีซื้อขาย</h4>
                    <h5 class="text-warning fst-italic ps-5">บัญชีเงินสด (cash account)</h5>
                    <p><span class="ps-5">เป็นบัญชีสำหรับลูกค้าที่ต้องการซื้อหลักทรัพย์ โดยชำระค่าหลักทรัพย์เต็มจำนวนด้วยเงินสด โดยบัญชีเงินสดนี้ บริษัทนายหน้าจะพิจารณาอนุมัติวงเงินที่เหมาะสมกับฐานะการเงินและความสามารถในการชำระหนี้ของลูกค้า โดยที่บริษัทนายหน้าจะไม่มีการปล่อยเงินกู้ใดๆ แก่ลูกค้า สำหรับการซื้อขายผ่านบัญชีเงินสด มีข้อกำหนดว่าลูกค้าจะต้องชำระราคาค่าซื้อหลักทรัพย์ให้แก่นายหน้าซื้อขายหลักทรัพย์ทันที หรือภายใน 2 วันทำการนับจากวันที่สั่งซื้อหลักทรัพย์<a href="#to6" id="from6">\(\scriptsize ^6\)</a> และบริษัทนายหน้าซื้อขายหลักทรัพย์จะส่งมอบเงินค่าขายหลักทรัพย์ให้แก่ลูกค้าที่ขายหลักทรัพย์ในวันทำการที่ 3 นับแต่วันที่สั่งขายหลักทรัพย์ โดยบัญชีเงินสดนี้แบ่งออกได้เป็น 2 แบบ คือ</span></p>
                    <div class="ps-3">
                        <ul class="ps-5">
                            <li>บัญชีเงินสดปกติ (normal cash) คือ บัญชีที่ได้มีการกำหนดวงเงินแก่ลูกค้าโดยพิจารณาจากข้อมูลต่างๆ เช่น หน้าที่การงาน รายได้ประจำ ประวัติ ฐานะและหลักฐานทางการเงิน เป็นต้น ทั้งนี้ ลูกค้าต้องชำระค่าซื้อหลักทรัพย์ภายใน 2 วันทำการถัดจากวันที่ซื้อหลักทรัพย์ และบริษัทนายหน้าซื้อขายหลักทรัพย์จะส่งมอบค่าขายหลักทรัพย์ให้แก่ลูกค้าภายในวันทำการที่ 2 ถัดจากวันที่ขายหลักทรัพย์ โดยลูกค้าสามารถขอขยายวงเงินในการซื้อขายได้ ทั้งนี้ เป็นไปตามนโยบายการพิจารณาอนุมัติวงเงินซื้อขายหลักทรัพย์ของบริษัทนายหน้าซื้อขายหลักทรัพย์</li>
                            <li>บัญชีเงินสดแบบมีหลักประกันเต็มจำนวน (cash balance) เป็นบัญชีที่วงเงินซื้อขายหลักทรัพย์จะเปลี่ยนไปตามจำนวนเงินคงเหลือที่ลูกค้าฝากไว้กับบริษัทนายหน้าซื้อขายหลักทรัพย์หักด้วยมูลค่าซื้อขายหลักทรัพย์ที่ยังไม่ได้ชำระราคา</li>
                        </ul>
                    </div>
                    <h5 class="text-warning fst-italic ps-5">บัญชีมาร์จิ้น (margin account)</h5>
                    <p><span class="ps-5">ปัจจุบันตลาดหลักทรัพย์ฯ ได้นำระบบเครดิตบาลานซ์ (credit balance system) มาใช้สำหรับ ลูกค้าที่ต้องการกู้ยืมเงินจากบริษัทหลักทรัพย์เพื่อซื้อหลักทรัพย์ หรือต้องการยืมหลักทรัพย์เพื่อขายชอร์ต โดยบัญชีมาร์จิ้นเป็นการเพิ่มอำนาจในการลงทุนในหลักทรัพย์ให้กับผู้ลงทุนโดยมีการจัดการกับความเสี่ยงในระดับที่เหมาะสม</span></p>
                    <p><span class="ps-5">ระบบ credit balance เป็นระบบการให้กู้ยืมเงินเพื่อซื้อหลักทรัพย์ที่พิจารณาสถานะของลูกค้าและสภาวะของการลงทุนในลักษณะเป็น portfolio โดยไม่ต้องคำนึงถึงต้นทุนของแต่ละหลักทรัพย์ โดยกำหนดให้ลูกค้านำเงินสดหรือหลักทรัพย์อื่นๆ ที่กำหนดไว้มาวางเป็นหลักประกันการชำระหนี้ โดยมีมูลค่าอย่างน้อยเท่ากับอัตรามาร์จิ้นเริ่มต้น (initial margin) ตามที่ตลาดหลักทรัพย์ฯ กำหนด (คือ มูลค่าหลักทรัพย์ที่ซื้อหรือขายชอร์ต x อัตรามาร์จิ้นเริ่มตัน) หากจำนวนเงินสดที่ลูกค้าวางเป็นหลักประกันสูงกว่ายอดหนี้ จะเรียกว่า credit balance ลูกค้าก็จะได้รับดอกเบี้ยจากบริษัทหลักทรัพย์ ในทางกลับกันหากยอดหนี้สูงกว่าเงินสดที่วางเป็นประกัน จะเรียกว่า debit balance ลูกค้าก็ต้องจ่ายดอกเบี้ยเงินกู้ยืมให้บริษัทหลักทรัพย์</span></p>
                    <p><span class="ps-5">นอกจากนี้หลักทรัพย์ที่ลูกค้าซื้อในบัญชี credit balance จะต้องมีการปรับมูลค่าตามราคาตลาด (mark to market) ทุกวันเพื่อให้สะท้อนถึงมูลค่าที่เป็นจริงตามราคาตลาดที่เปลี่ยนแปลงไป ซึ่งทำให้อำนาจซื้อหลักทรัพย์ (purchasing power) ของลูกค้าแปรผันตามมูลค่าตลาดของหลักทรัพย์ หากราคาของหลักทรัพย์ที่ซื้อไว้ปรับตัวสูงขึ้นจะมีผลให้กำลังซื้อของลูกค้าเพิ่มสูงขึ้นเท่ากับมูลค่าที่สูงขึ้นของหลักทรัพย์ แต่ถ้าหลักทรัพย์ที่ซื้อไว้มีราคาลดลง กำลังซื้อของลูกค้านั้นก็จะลดลงตามมูลค่าหลักทรัพย์ที่ลดลง</span></p>
                    <p><span class="ps-5">การลงทุนด้วยระบบมาร์จิ้นมีความซับซ้อน สิ่งที่ต้องระวังอยู่ที่วงเงินกู้ที่ลูกค้าใช้ลงทุนอยู่นั้นสามารถเพิ่มขึ้นหรือลดลงตลอดเวลา และอาจรวดเร็วรุนแรงตามสภาพการณ์ของหลักทรัพย์ที่ลูกค้าถือ ดังนั้น จึงควรศึกษากฎระเบียบอย่างละเอียด โดยเฉพาะในกรณีเมื่อราคาตลาดของหลักทรัพย์ลดต่ำลงมาจนต่ำกว่ามูลค่าหลักประกันที่ตราไว้ บริษัทหลักทรัพย์ต้องเรียกให้ลูกค้านำเงินหรือทรัพย์สินมาวางเป็นประกันเพิ่ม ตลอดจนการบังคับขายหุ้นในบัญชีลูกค้าซึ่งก่อให้เกิดความเสียหายในการลงทุนด้วย</span></p>
                </div>
            </div>
            <div id="section3">
                <h2 class="text-warning">4.3 การกำกับดูแลการซื้อขายหลักทรัพย์</h2>
                <p><span class="ps-5">ตลาดหลักทรัพย์ฯ ให้ความสำคัญกับการกำกับดูแลการซื้อขายหลักทรัพย์ในการสร้างความเป็นธรรม ความโปร่งใสในการซื้อขาย รวมถึงการคุ้มครองผู้ลงทุน และผู้เกี่ยวข้องทุกฝ่ายในการซื้อขายหลักทรัพย์เพื่อสร้างความเชื่อมั่นให้กับตลาดทุน</span></p>
                <div id="section3-1">
                    <h3 class="text-warning">4.3.1 ความสำคัญของการกำกับดูแลการซื้อขาย</h3>
                    <p><span class="ps-5">หนึ่งในภารกิจที่สำคัญของตลาดหลักทรัพย์ฯ คือ การสร้างความเชื่อมั่นให้เกิดขึ้นต่อผู้ลงทุน เนื่องจากการซื้อขายหลักทรัพย์นั้นเป็นการซื้อขายผ่านระบบของตลาดหลักทรัพย์ฯ ซึ่งผู้ที่จะทำการซื้อและผู้ที่จะทำการขายต่างไม่ทราบว่าฝ่ายตรงข้ามเป็นบุคคลใด และมีวัตถุประสงค์ใดในการซื้อขายหลักทรัพย์นั้น ดังนั้น สิ่งเดียวที่จะทำให้ผู้ลงทุนเกิดความเชื่อมั่นในการซื้อขายหลักทรัพย์นั้น ตลาดหลักทรัพย์ฯ จึงจำเป็นต้องมีการกำกับดูแลการซื้อขายหลักทรัพย์ให้เกิดความยุติธรรม โปร่งใส น่าเชื่อถือ และถูกต้อง เพื่อคุ้มครองประโยชน์ให้แก่ผู้ลงทุนและผู้ที่เกี่ยวข้องทุกฝ่าย และหากการซื้อขายหลักทรัพย์ ณ ขณะใดที่มีความผิดปกติเกิดขึ้นซึ่งอาจนำมาซึ่งความไม่น่าเชื่อถือ หรือความไม่เป็นธรรมในการซื้อขายแล้ว ตลาดหลักทรัพย์ฯ จะดำเนินการตรวจสอบและพิจารณาความผิดกับผู้ที่เกี่ยวข้องต่อไป</span></p>
                    <p><span class="ps-5">การกำกับดูแลการซื้อขายหลักทรัพย์ยังมีความสำคัญต่อหน่วยงานต่างๆ ของตลาดทุน ไม่ว่าจะเป็นบริษัทสมาชิก (brokers) บริษัทจดทะเบียน (listed companies) และระบบเศรษฐกิจของประเทศ ดังนี้</span></p>
                    <h4 class="text-warning">ความสำคัญต่อบริษัทสมาชิก</h4>
                    <p><span class="ps-5">การกำกับดูแลการซื้อขายที่มีประสิทธิภาพ น่าเชื่อถือ จะทำให้ผู้ลงทุนทำการซื้อขายหลักทรัพย์ในปริมาณที่มากขึ้น ส่งผลต่อมูลค่าธุรกรรมและค่าธรรมเนียมที่บริษัทสมาชิกจะได้รับ และยังทำให้บริษัทสมาชิกสามารถเสริมบริการต่างๆ รวมถึงการออกบทวิเคราะห์ที่ดีให้กับลูกค้าได้มากขึ้น</span></p>
                    <h4 class="text-warning">ความสำคัญต่อบริษัทจดทะเบียน</h4>
                    <p><span class="ps-5">การกำกับดูแลการซื้อขายที่ดีจะทำให้บริษัทจดทะเบียนเกิดความสนใจที่จะนำหุ้นมาจดทะเบียนใน ตลาดหลักทรัพย์ฯ มากขึ้น เนื่องจากการซื้อขายที่ยุติธรรม โปร่งใส จะทำให้บริษัทจดทะเบียนเกิดความเชื่อมั่นว่าราคาหุ้นของบริษัทจะสะท้อนผลการดำเนินการของบริษัทได้อย่างมีประสิทธิภาพ และผู้ถือหุ้นของบริษัทจะได้รับประโยชน์จากการถือหุ้นของบริษัทอย่างเต็มที่</span></p>
                    <h4 class="text-warning">ความสำคัญต่อผู้ลงทุน</h4>
                    <p><span class="ps-5">ตลาดทุนถือเป็นช่องทางการออมอีกช่องทางหนึ่งที่ผู้ลงทุนซึ่งมีเงินออมเหลือสามารถนำเงินออมส่วนเกินของตนเองมาลงทุนเพื่อให้ได้รับผลตอบแทนตามที่ผู้ลงทุนได้ตั้งเป้าหมายไว้ ดังนั้นการสร้างความยุติธรรมในการซื้อขายหลักทรัพย์ ตลอดจนการสร้างความน่าเชื่อถือในระบบการซื้อขายของตลาดหลักทรัพย์ฯ จึงเป็นปัจจัยที่สำคัญอันนำมาซึ่งความเชื่อถือของผู้ลงทุนที่จะเข้ามาซื้อขายหลักทรัพย์ประเภทต่างๆ ในอนาคต และส่งผลให้ตลาดทุนมีการพัฒนา และเติบโตขึ้นในระยะยาว</span></p>
                    <h4 class="text-warning">ความสำคัญต่อตลาดทุนและระบบเศรษฐกิจโดยรวมของประเทศ</h4>
                    <p><span class="ps-5">การกำกับดูแลการซื้อขายที่มีประสิทธิภาพจะทำให้เกิดความเชื่อมั่นต่อระบบการลงทุนของประเทศ ผู้ที่มีเงินออมจะให้ความสนใจลงทุนผ่านการลงทุนในหลักทรัพย์ หรืออาจลงทุนทางอ้อมผ่านกองทุนรวม (ที่เน้นลงทุนในหลักทรัพย์) มากขึ้น ทำให้ความมั่งคั่งของประชากรในประเทศมีมากขึ้นส่งผลต่อเสถียรภาพของเศรษฐกิจโดยรวม</span></p>
                    <p><span class="ps-5">นอกจากนี้ การกำกับดูแลการซื้อขายยังมีส่วนช่วยให้เกิดภาพลักษณ์ที่ดีต่อประเทศในการเป็นกลไกส่วนสำคัญของความเชื่อมั่นต่อระบบการเงินโดยรวม ซึ่งจะทำให้ผู้ลงทุนและหน่วยงานที่เกี่ยวข้องจากต่างประเทศเกิดความเชื่อถือต่อระบบการเงินของประเทศและมีการติดต่อทำธุรกรรมมากขึ้น</span></p>                    
                </div>
                <div id="section3-2">
                    <h3 class="text-warning">4.3.2 ลักษณะการซื้อขายที่ไม่เป็นธรรม</h3>
                    <p><span class="ps-5">ลักษณะของการซื้อขายหลักทรัพย์ที่ไม่เป็นธรรมอันอาจนำไปสู่การกระทำความผิดนั้น ในที่นี้สามารถแบ่งออกเป็น 2 ส่วนคือ</span></p>
                    <div class="ps-3">
                        <ol class="ps-5">
                            <li>การกระทำที่เป็นความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขายหลักทรัพย์</li>
                            <li>การกระทำที่เป็นความผิดตามข้อกฎหมาย คือ พระราชบัญญัติหลักทรัพย์และตลาดหลักทรัพย์ พ.ศ. 2535</li>
                        </ol>
                    </div>
                    
                    <h4 class="text-warning">การกระทำที่เป็นความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขาย</h4>
                    <p><span class="ps-5">ตามข้อบังคับของตลาดหลักทรัพย์ฯ เรื่อง การซื้อขาย การชำระราคา และการส่งมอบหลักทรัพย์ ในตลาดหลักทรัพย์ (ฉบับที่ 2) ปี พ.ศ. 2542 ลงวันที่ 31 สิงหาคม พ.ศ. 2542 ได้นำไปสู่การออกข้อบังคับที่**เกี่ยวกับการส่งคำสั่งซื้อขายหลักทรัพย์ที่ไม่เหมาะสม หรือ false market** ซึ่งเป็นลักษณะของการเสนอซื้อหรือเสนอขายหลักทรัพย์ หรือซื้อหรือขายหลักทรัพย์ที่อาจมีหรือมีผลทำให้ราคา หรือปริมาณการซื้อขายของหลักทรัพย์เปลี่ยนแปลงไป หรือไม่มีการเปลี่ยนแปลงอันไม่ตรงต่อสภาพปกติของตลาด โดยการกระทำลักษณะดังกล่าวรวมถึงการซื้อขายลักษณะดังต่อไปนี้</span></p>
                    <div class="ps-3">
                        <ul class="ps-5">
                            <li>การซื้อหรือขายหลักทรัพย์ที่ทำให้ราคาเปิดหรือราคาปิดของหลักทรัพย์นั้น หรือดัชนีราคาหุ้นตลาดหลักทรัพย์ (SET index) สูงขึ้นหรือลดลงผิดไปจากสภาพปกติของตลาด</li>
                            <li>การซื้อและขายหลักทรัพย์ที่ผู้ซื้อและผู้ขายในรายการนั้นเป็นบุคคลคนเดียวกัน หรือการซื้อและขายหลักทรัพย์ในขณะเดียวกันหรือในวันเดียวกัน ที่ทำให้มูลค่าการซื้อหลักทรัพย์นั้นของผู้ซื้อและมูลค่าการขายหลักทรัพย์ของผู้ขายที่เกี่ยวข้องกับผู้ซื้อเท่ากันหรือใกล้เคียงกัน (wash sales)</li>
                            <li>การซื้อหรือขายหลักทรัพย์โดยมีการสมรู้ร่วมคิดกันเพื่อประโยชน์ร่วมกันหรือต่างได้รับประโยชน์จากการเปลี่ยนแปลงหรือไม่เปลี่ยนแปลงของราคาหลักทรัพย์ (pool) โดยการสมรู้ร่วมคิดให้ พิจารณาจากพฤติกรรมการซื้อขายหลักทรัพย์ หรือความสัมพันธ์ทางธุรกิจ หรือความสัมพันธ์ทางการค้าเป็นสำคัญ</li>
                            <li>การซื้อหรือขายหลักทรัพย์ในลักษณะต่อเนื่องไม่ว่าจะโดยบุคคลเดียวกันหรือบุคคลหลายคนโดยราคาของหลักทรัพย์ที่เปลี่ยนแปลงหรือไม่เปลี่ยนแปลงนั้น เป็นประโยชน์ต่อฐานะตามบัญชีการลงทุนของบุคคลใดบุคคลหนึ่งหรือทุกบุคคลที่มีความสัมพันธ์กันในทางใดทางหนึ่ง (series of transaction) โดยความสัมพันธ์ดังกล่าวให้พิจารณาจากพฤติกรรมการซื้อขายหลักทรัพย์ของ บุคคลเหล่านั้นเป็นสำคัญ</li>
                            <li>การซื้อหลักทรัพย์เพื่อมิให้บุคคลอื่นสามารถส่งมอบหลักทรัพย์ตามหน้าที่ที่เกิดจากการที่บุคคลอื่นนั้นขายหลักทรัพย์ในตลาดหลักทรัพย์ฯ หรือตามหน้าที่ซึ่งบุคคลอื่นนั้นมีตามข้อตกลงอื่นที่ชอบด้วยกฎหมาย (cornering)</li>
                            <li>การซื้อหรือขายหุ้นอ้างอิงในขณะเดียวกันหรือในวันเดียวกันกับที่ขายหรือซื่อใบสำคัญแสดงสิทธิที่จะซื้อหุ้นหรือใบสำคัญแสดงสิทธิอนุพันธ์ของหุ้นนั้น โดยราคาหรือปริมาณการซื้อขายหุ้นอ้างอิงที่เปลี่ยนแปลงไปหรือไม่มีการเปลี่ยนแปลงนั้นเป็นประโยชน์ต่อฐานะตามบัญชีการลงทุนของบุคคลนั้นหรือบุคคลอื่นที่มีความสัมพันธ์กันในทางใดทางหนึ่งหรือในทางกลับกัน (mini- manipulation) โดยความสัมพันธ์ดังกล่าวให้พิจารณาจากพฤติกรรมการซื้อขายหลักทรัพย์ของ บุคคลเหล่านั้นเป็นสำคัญ</li>
                            <li>การซื้อหรือขายหลักทรัพย์โดยบุคคลใดหรือผู้ที่สมรู้ร่วมคิดได้แพร่ข่าวเกี่ยวกับข้อเท็จจริงใดๆ อันอาจทำให้บุคคลอื่นเข้าใจว่าหลักทรัพย์ใดจะมีราคาสูงขึ้นหรือลดลง โดยข้อเท็จจริงนั้นยังไม่ได้ มีการแจ้งต่อตลาดหลักทรัพย์ฯ โดยผู้มีหน้าที่ต้องแจ้ง (false dissemination) ทั้งนี้การสมรู้ร่วมคิดให้พิจารณาจากพฤติกรรมการซื้อขายหลักทรัพย์ ความสัมพันธ์ทางธุรกิจหรือความสัมพันธ์ทางการค้าเป็นสำคัญ</li>
                        </ul>
                    </div>
                    <p><span class="ps-5">การกำกับดูแลและการตรวจสอบการส่งคำสั่งที่ไม่เหมาะสม (false market) อันเป็นการฝ่าฝืนข้อบังคับของตลาดหลักทรัพย์ฯ นั้น หากตลาดหลักทรัพย์ฯ ตรวจสอบพบการกระทำที่เข้าข่ายตามลักษณะดังกล่าวข้างต้นก็จะดำเนินการตรวจสอบ และลงโทษทางปกครองตามข้อบังคับของตลาดหลักทรัพย์ฯ ต่อไป</span></p>
                    
                    <h4 class="text-warning">การกระทำที่เป็นความผิดตามข้อกฎหมาย (พ.ร.บ.หลักทรัพย์และตลาดหลักทรัพย์)</h4>
                    <p><span class="ps-5">พระราชบัญญัติหลักทรัพย์และตลาดหลักทรัพย์ พ.ศ. 2535 แก้ไขเพิ่มเติมฉบับที่ 5 พ.ศ. 2559 หมวด 8 กิจการ ของการกระทำอันไม่เป็นธรรมในการซื้อขายหลักทรัพย์และการเข้าถือหลักทรัพย์เพื่อครอบงำกิจการ ในส่วนที่ 1 การป้องกันการกระทำอันไม่เป็นธรรมเกี่ยวกับการซื้อขายหลักทรัพย์ ได้กล่าวถึงลักษณะของการกระทำอันไม่เป็นธรรมในการซื้อขายหลักทรัพย์  โดยสามารถแบ่งออกได้เป็น 3 ลักษณะ ได้แก่</span></p>
                    <div class="ps-3">
                        <ol class="ps-5">
                            <li>การเผยแพร่ข่าวหรือหรือข้อความอันส่งผลต่อการซื้อขายหลักทรัพย์ในตลาดหลักทรัพย์ฯ (misstatement) ตามมาตรา 240 ได้ระบุว่า</li>
                            <div class="alert alert-light">
                                "ห้ามมิให้บุคคลใดบอกกล่าว เผยแพร่ หรือให้คำรับรองข้อความอันเป็นเท็จ หรือข้อความอันอาจก่อให้เกิดความสำคัญผิดในสาระสำคัญเกี่ยวกับฐานะทางการเงิน ผลการดำเนินงาน ราคาซื้อขายหลักทรัพย์หรือข้อมูลอื่นใดที่เกี่ยวกับบริษัทที่ออกหลักทรัพย์ โดยประการที่น่าจะทำให้มีผลกระทบต่อราคาหลักทรัพย์หรือต่อการตัดสินใจลงทุนในหลักทรัพย์"
                            </div>
                            <li>การห้ามมิให้บุคคลซึ่งรู้ข้อมูลหรือครอบครองข้อมูลภายใน ใช้ข้อมูลภายในเพื่อซื้อหรือขายหลักทรัพย์ (insider trading) หรือเปิดเผยข้อมูลภายในแก่บุคคลอื่น (inside information) เช่น กรรมการ ผู้บริหาร หรือผู้มีอำนาจควบคุมกิจการ พนักงานหรือลูกจ้าง บุคคลซึ่งอยู่ในฐานะที่สามารถรู้ข้อมูลภายในกรรมการ อนุกรรมการ ของบริษัทที่ออกหลักทรัพย์ เป็นต้น (รายละเอียดระบุไว้ในมาตรา 242-244)</li>
                            <li>การสร้างราคาหลักทรัพย์ หรือ การปั่นหุ้น (market manipulation) ตามมาตรา 244/3, 244/5, 244/7 ได้มีข้อกำหนดในการห้ามการซื้อขายหลักทรัพย์โดยอำพรางเพื่อให้บุคคลอื่นเข้าใจผิดเกี่ยวกับราคา หรือปริมาณการซื้อขายหลักทรัพย์ โดยมีเจตนาหลอกลวงให้ผู้อื่นเข้าใจผิดเกี่ยวกับการปรับตัวเพิ่มขึ้นหรือลดลงของราคาและปริมาณการซื้อขายของหลักทรัพย์นั้นๆ และคาดหวังผลประโยชน์จากการกระทำการดังกล่าวข้างต้น</li>
                        </ol>
                    </div>
                </div>
                <div id="section3-3">
                    <h3 class="text-warning">4.3.3 หลักการและแนวทางการกำกับดูแล</h3>
                    <h4 class="text-warning">หลักการกำกับดูแลการซื้อขายหลักทรัพย์</h4>
                    <p><span class="ps-5">การกำกับดูแลการซื้อขายของตลาดหลักทรัพย์ฯ จะยึดหลักการที่สำคัญ คือ การกำกับการซื้อขายให้เกิดความเป็นธรรม (fair trading) แก่ผู้ลงทุนและผู้เกี่ยวข้องทุกฝ่าย ทั้งนี้ การทำหน้าที่ดังกล่าวต่างจากการจับผิดการซื้อขาย เนื่องจากการจับผิดนั้นจะเป็นลักษณะของการเฝ้าระวังและดำเนินการตามมาตรการที่กำหนดไว้เมื่อมีความผิดปกติในการซื้อขายเกิดขึ้น แต่การทำหน้าที่กำกับดูแลการซื้อขายของตลาดหลักทรัพย์ฯ จะเป็นกระบวนการตั้งแต่การพิจารณากรอบของการซื้อขายที่เข้าข่ายความผิดปกติ การหามาตรการป้องกันการซื้อขายในลักษณะผิดปกติที่อาจเกิดขึ้น จากนั้นจึงจะทำการตรวจสอบเมื่อมีความผิดปกติในการซื้อขายเกิดขึ้นจริง</span></p>
                    <h4 class="text-warning">แนวทางการกำกับดูแลการซื้อขายหลักทรัพย์</h4>
                    <p><span class="ps-5">จากหลักการกำกับดูแลการซื้อขายข้างตัน จึงนำไปสู่แนวทางในการกำกับดูแลการซื้อขายหลักทรัพย์ ที่ตลาดหลักทรัพย์ฯ ดำเนินการ ซึ่งประกอบด้วยแนวทาง 2 ประการ ได้แก่</span></p>
                    <div class="ps-3">
                        <ol class="ps-5">
                            <li>การป้องกันไม่ให้เกิดการซื้อขายหลักทรัพย์ที่ไม่เป็นธรรม (prevention)</li>
                            <li>การติดตามและตรวจสอบการซื้อขายหลักทรัพย์ (investigation)</li>
                        </ol>
                    </div>
                    <h5 class="text-warning fst-italic ps-5">การป้องกันไม่ให้เกิดการซื้อขายหลักทรัพย์ที่ไม่เป็นธรรม (prevention actions)</h5>
                    <p><span class="ps-5">เพื่อให้การซื้อขายหลักทรัพย์เป็นไปอย่างโปร่งใส และยุติธรรมนั้น ตลาดหลักทรัพย์ฯ ได้กำหนดมาตรการป้องกันมิให้มีการกระทำที่อาจนำไปสู่ความผิดทั้งในเรื่องการฝ่าฝืนเกณฑ์ของตลาดหลักทรัพย์ฯ และ/หรือการกระทำผิดข้อกฎหมายที่เกี่ยวข้อง ดังนี้ และ/หรือการกระทำผิดข้อกฎหมาย</span></p>
                    <div class="ps-3">
                        <ol class="ps-5">
                            <li>มาตรการดูแลเกี่ยวกับการส่งคำสั่งไม่เหมาะสม โดยตลาดหลักทรัพย์ฯ ได้ดำเนินการทำความ เข้าใจกับบริษัทหลักทรัพย์ที่เป็นสมาชิก เจ้าหน้าที่รับอนุญาตในการส่งคำสั่งซื้อขาย (trader) ผู้แนะนำ การลงทุน (investment consultants) หน่วยงานกำกับดูแลของบริษัทหลักทรัพย์ (compliance unit) และบุคคลอื่นๆ ที่เกี่ยวข้อง ถึงแนวทางการส่งคำสั่งซื้อขายหลักทรัพย์ รวมถึงลักษณะของการส่งคำสั่ง ซื้อขายหลักทรัพย์ที่ไม่เหมาะสมและอาจส่งผลต่อภาวะการซื้อขายหลักทรัพย์ (false market) ทั้งนี้ เพื่อเป็นการให้ความรู้ และสร้างความเข้าใจแก่บุคคลที่เกี่ยวข้องในการซื้อขายหลักทรัพย์ อย่างไรก็ตาม หากตลาดหลักทรัพย์ฯ ตรวจพบลักษณะของการส่งคำสั่งที่ไม่เหมาะสม จะดำเนินการตรวจสอบและบังคับใช้ บทลงโทษตามข้อบังคับที่เกี่ยวข้องตามขั้นตอนต่อไป</li>
                            <li>มาตรการแจ้งเตือนผู้ลงทุนกรณีการซื้อขายหลักทรัพย์มีความผิดปกติ (trading alert) เป็นการแจ้งเตือนผู้ลงทุนเมื่อพบหลักทรัพย์ที่มีระดับราคาและปริมาณการซื้อขายเปลี่ยนแปลงไปมากจากช่วงก่อนหน้า โดยมีเกณฑ์การพิจารณาจากข้อมูลการซื้อขายหลักทรัพย์รายวัน โดยใช้ราคาและปริมาณการซื้อขายเปรียบเทียบกับปัจจัยพื้นฐานของบริษัท ตลาดหลักทรัพย์ฯ จะเปิดเผยข้อมูล trading alert list เป็นรายวัน ในช่วงเย็นหลังปิดตลาด หรือ ก่อนเปิดการซื้อขายในวันทำการถัดไป พร้อมสารสนเทศที่ได้จากการสอบถามให้บริษัทจดทะเบียนชี้แจงสารสนเทศที่อาจส่งผลต่อราคาและปริมาณการซื้อขายหลักทรัพย์ ของตน ข้อมูล trading alert list จะถูกแสดงในหัวข้อเฉพาะบนหน้าเว็บไซด์ (website) ของตลาดหลักทรัพย์ฯ (https://www.set.or.th/) และประกาศในระบบ SETSMART ของตลาดหลักทรัพย์ฯ</li>
                            <li>มาตรการกำหนดให้บริษัทหลักทรัพย์ที่เป็นสมาชิกดำเนินการให้ลูกค้าของบริษัทหลักทรัพย์ซื้อหลักทรัพย์ด้วยบัญชีแคชบาลานซ์ (cash balance) ซึ่งลูกค้าต้องวางเงินสดทั้งจำนวน (100%) ก่อนทำการ ซื้อขาย โดยมาตรการนี้จะใช้ดำเนินการในกรณีที่พบหลักทรัพย์ที่มีสภาพการซื้อขายที่มีการเก็งกำไรสูง โดยจะพิจารณาดำเนินมาตรการ cash balance ดังกล่าวตามเกณฑ์ที่กำหนดไว้ ทั้งนี้เพื่อเป็นการลด ความเสี่ยงแก่ผู้ลงทุน และบรรเทาความร้อนแรงของการซื้อขายหลักทรัพย์นั้น</li>
                            <li>มาตรการดำเนินการในกรณีที่ตลาดหลักทรัพย์ฯ ตรวจสอบ พบข้อเท็จจริง และ/หรือเอกสารหลักฐานซึ่งเชื่อได้ว่าบุคคลหรือกลุ่มบุคคลใดมีพฤติกรรมการซื้อขายหลักทรัพย์ที่ทำให้ราคาและ/หรือปริมาณซื้อขายหลักทรัพย์นั้นเปลี่ยนแปลงไปอย่างรุนแรง หรือมีลักษณะของการซื้อขายกระจุกตัวอยู่ในหลักทรัพย์ใดหลักทรัพย์หนึ่งเป็นจำนวนมากอย่างมีนัยสำคัญ โดยตลาดหลักทรัพย์ฯ จะได้ประสานงานไปยังบริษัทหลักทรัพย์เพื่อให้บริษัทหลักทรัพย์ ดูแล กำกับการซื้อขายของบุคคล หรือกลุ่มบุคคลดังกล่าว เช่น การพิจารณาปรับลดวงเงินที่บริษัทหลักทรัพย์กำหนดให้ลูกค้า ดำเนินการให้ลูกค้าของบริษัทหลักทรัพย์ซื้อหลักทรัพย์ด้วยบัญชีแคชบาลานซ์ (cash balance) เป็นการชั่วคราว หรือการระงับการให้กู้ยืมเงินของบริษัทหลักทรัพย์แก่ลูกค้าเพื่อซื้อหลักทรัพย์ หรือมาตราการอื่นใดที่เหมาะสม เป็นต้น</li>
                        </ol>
                    </div>
                    <p><span class="ps-5">นอกจากนี้ ตลาดหลักทรัพย์ฯ ยังมีมาตรการในส่วนที่เกี่ยวกับข้อมูลข่าวสารที่เกี่ยวข้องกับบริษัท จดทะเบียน กล่าวคือ ในกรณีที่มีสารสนเทศที่อาจส่งผลกระทบต่อการปรับตัวของราคา และ/หรือปริมาณซื้อขายหลักทรัพย์อย่างมีนัยสำคัญ เช่นข่าวลือเกี่ยวกับการควบรวมกิจการ การเปิดเผยตัวเลขกำไรผ่านสื่อใดสื่อหนึ่งในช่วงเวลาใกล้กับการประกาศผลการดำเนินงานของบริษัทรายไตรมาส หรือรายปีของ ผู้บริหารก่อนที่จะแจ้งผ่านตลาดหลักรัพย์ฯ เป็นต้น ตลาดหลักทรัพย์ฯ จะดำเนินการเพื่อให้บริษัทจดทะเบียนนั้นชี้แจงข้อเท็จจริงเกี่ยวกับข่าวลือดังกล่าวโดยเร็ว เพื่อให้ผู้ลงทุนได้รับทราบข้อมูลที่เป็นทางการอย่างครบถ้วน เท่าเทียมกันและทั่วถึงก่อนการตัดสินใจลงทุน เพื่อเป็นการป้องกันการใช้ข้อมูลภายในของบริษัท (inside information) เพื่อการแสวงหาผลประโยชน์ หรือการเอาเปรียบผู้ลงทุนรายอื่นของบุคคลวงใน (insider) หรือผู้ที่รู้ข้อมูลภายในดังกล่าว</span></p>
                    <p><span class="ps-5">การดำเนินการเกี่ยวกับการดูแลและสนับสนุนการเปิดเผยสารสนเทศของบริษัทจดทะเบียนในตลาดหลักทรัพย์ฯ เป็นแนวทางหนึ่งที่สำคัญในการสนับสนุนให้ข้อมูลข่าวสารสามารถเผยแพร่สู่ผู้ลงทุนได้อย่างถูกต้อง รวดเร็ว ทันต่อเหตุการณ์ อันจะก่อให้เกิดความมีประสิทธิภาพ ความน่าเชื่อถือ โปร่งใส และยุติธรรมในตลาดหลักทรัพย์ฯ ได้ในระยะยาว</span></p>
                    <h5 class="text-warning fst-italic ps-5">การติดตามและตรวจสอบการซื้อขายหลักทรัพย์ (investigation)</h5>
                    <p><span class="ps-5">การตรวจสอบการซื้อขายเป็นอีกแนวทางหนึ่งที่สำคัญในการกำกับดูแลการซื้อขาย โดยหากพบว่าลักษณะการซื้อขายใดเข้าข่ายการกระทำความผิดในการซื้อขายหลักทรัพย์ ตลาดหลักทรัพย์ฯ จะดำเนินการตรวจสอบ เพื่อเข้าสู่กระบวนการพิจารณาลงโทษทางวินัยและคดีต่อไป</span></p>
                    <p><span class="ps-5">นอกจากนี้ หากตลาดหลักทรัพย์ฯ พบว่ามีการกระทำที่เข้าข่ายความผิดตามข้อกฎหมายที่เกี่ยวข้อง เช่น พระราชบัญญัติหลักทรัพย์และตลาดหลักทรัพย์ พ.ศ. 2535 และพระราชบัญญัติสัญญาซื้อขายล่วงหน้า พ.ศ. 2546 จะดำเนินการส่งเรื่องการกระทำความผิดดังกล่าวไปยังสำนักงานคณะกรรมการ ก.ล.ต. เพื่อดำเนินการตรวจสอบและลงโทษตามกฎหมายต่อไป</span></p>
                    <div class="card border-0"><img src="../../src/images/icbooks/book-3/image4-3.png" class="img-fluid m-0 w-100" alt="image4-3"></div>
                    <p><span class="ps-5">การดำเนินการตรวจสอบและติดตามการกระทำความผิด สามารถทำได้ 2 ลักษณะคือ</span></p>
                    <div class="ps-3">
                        <ol class="ps-5">
                            <li>การตรวจสอบและติดตามการซื้อขายด้วยระบบคอมพิวเตอร์</li>
                            <li>การตรวจสอบและติดตามรายการซื้อขายโดยใช้เจ้าหน้าที่ทำการวิเคราะห์ข้อมูลรายการซื้อขาย</li>
                        </ol>
                    </div>
                    <h5 class="text-warning fst-italic ps-5">การตรวจสอบและติดตามการซื้อขายด้วยระบบคอมพิวเตอร์</h5>
                    <p><span class="ps-5">ตลาดหลักทรัพย์ฯ ได้มีการพัฒนาและปรับปรุงระบบการกำกับและตรวจสอบการซื้อขายอย่างต่อเนื่องเพื่อให้สามารถติดตามและกำกับดูแลการซื้อขายหลักทรัพย์ให้เป็นไปอย่างเป็นธรรม (fair trade) โดยระบบดังกล่าว เรียกว่าระบบ WATCHS (**W**arning **A**bnormal **T**rading & **C**atching **H**ostile **S**ystem)</span></p>
                    <p><span class="ps-5">WATCHS เป็นระบบการกำกับและตรวจสอบการซื้อขายที่ช่วยให้สามารถติดตามสภาพการซื้อขายได้แบบ real time และยังสามารถค้นหาข้อมูลย้อนหลังในช่วงเวลาที่ต้องการได้ ด้วย function หลักที่สำคัญที่สามารถแสดงและประมวลผล เช่น</span></p>
                    <div class="ps-3">
                        <ol class="ps-5">
                            <li>แสดงภาพรวมของทั้งตลาด (index) และรายหลักทรัพย์ เช่น การเปลี่ยนแปลงของราคาและปริมาณการซื้อขายแบบ real time</li>
                            <li>แสดงการเตือน (alert) รายหลักทรัพย์ เมื่อพบการเคลื่อนไหวของราคาและปริมาณที่ผิดปกติไปจากลักษณะการเคลื่อนไหวของหลักทรัพย์นั้นๆ ในอดีต รวมถึงการเคลื่อนไหวที่ผิดไปจากค่าสถิติที่กำหนดไว้</li>
                            <li>สามารถค้นหาสภาพการซื้อขายทั้งแบบ real time และแบบย้อนหลัง (historical) ของหลักทรัพย์ ที่มีสภาพผิดปกติได้ เป็นต้น</li>
                        </ol>
                    </div>
                    <p><span class="ps-5">ดังนั้น ระบบ WATCHS จึงมีส่วนสำคัญที่จะช่วยให้เจ้าหน้าที่สามารถสังเกตการซื้อขายได้แบบ real time ซึ่งจะช่วยให้มีการป้องปราม (preventive actions) การซื้อขายที่ไม่เป็นธรรมได้อย่างทันเหตุการณ์จึงเป็นระบบที่มีประสิทธิภาพและได้รับการยอมรับ และใช้ในการกำกับดูแลการซื้อขายในหลายประเทศทั่วโลก</span></p>
                    <h5 class="text-warning fst-italic ps-5">การตรวจสอบและติดตามรายการซื้อขายโดยใช้เจ้าหน้าที่ทำการวิเคราะห์ข้อมูลรายการซื้อขาย</h5>
                    <p><span class="ps-5">นอกจากข้อมูลที่ได้รับจากการติดตามการซื้อขายด้วยระบบคอมพิวเตอร์แล้ว ตลาดหลักทรัพย์ฯ ยังอาจได้รับข้อมูลจากการให้ข้อมูล และ/หรือการร้องเรียนของผู้ลงทุนผ่านทางช่องทางการเปิดรับข้อร้องเรียนของตลาดหลักทรัพย์ฯ และตลาดหลักทรัพย์ฯ ได้ทำการตรวจสอบเบื้องต้นแล้วพบว่าข้อมูล และ/หรือรายการ ซื้อขายหลักทรัพย์ดังกล่าวมีเหตุอันควรเชื่อได้ว่าจะมีการกระทำที่เข้าข่ายการกระทำอันไม่เป็นธรรมในการ ซื้อขายหลักทรัพย์</span></p>
                    <p><span class="ps-5">ตลาดหลักทรัพย์ฯ จะทำการตรวจสอบพฤติกรรมการส่งคำสั่งซื้อขายในช่วงเวลาของหลักทรัพย์นั้นๆ เพื่อให้ได้ข้อเท็จจริงต่างๆ เช่น การส่งคำสั่งซื้อขายหลักทรัพย์มาจากบริษัทหลักทรัพย์แห่งใดบ้าง มีสารสนเทศอื่นใดที่อาจเป็นมูลเหตุจูงใจในการกระทำความผิดหรือไม่ และข้อมูล ข้อเท็จจริงอื่นใดอันจะเป็นประโยชน์ และเกี่ยวข้องกับการตรวจสอบ เป็นต้น จากนั้นหากตลาดหลักทรัพย์ฯ พิจารณาแล้วพบว่ายังมีมูลเหตุที่เชื่อได้ว่าจะมีการกระทำความผิดตามข้อกฎหมายก็จะทำการส่งเรื่องไปยังสำนักงานคณะกรรมการ ก.ล.ต. เพื่อดำเนินการตรวจสอบและลงโทษต่อไป</span></p>
                </div>
                <div id="section3-4">
                    <h3 class="text-warning">4.3.4 บทกำหนดโทษสำหรับการกระทำที่ก่อให้เกิดความไม่เป็นธรรมในการซื้อขายหลักทรัพย์</h3>
                    <p><span class="ps-5">ในส่วนของการกำหนดโทษสำหรับการซื้อขายหลักทรัพย์ที่ก่อให้เกิดความไม่เป็นธรรม และสร้างผลกระทบต่อบุคคลอื่นนั้นสามารถแบ่งการพิจารณาออกได้เป็น 2 ส่วน คือ</span></p>
                    <div class="ps-3">
                        <ol class="ps-5">
                            <li>บทกำหนดโทษที่เกี่ยวข้องกับความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขายหลักทรัพย์</li>
                            <li>บทกำหนดโทษที่เกี่ยวข้องกับการกระทำอันไม่เป็นธรรมในการซื้อขายหลักทรัพย์ที่เป็นความผิด ตามพระราชบัญญัติหลักทรัพย์และตลาดหลักทรัพย์</li>
                        </ol>
                    </div>
                    <h4 class="text-warning">บทกำหนดโทษที่เกี่ยวข้องกับความผิดตามข้อบังคับของตลาดหลักทรัพย์ฯ ที่เกี่ยวข้องกับ การซื้อขายหลักทรัพย์</h4>
                    <p><span class="ps-5">การดำเนินการของตลาดหลักทรัพย์ฯ หากตรวจสอบพบการกระทำที่เป็นการฝ่าฝืนข้อบังคับที่เกี่ยวข้องกับการซื้อขายหลักทรัพย์ เมื่อตลาดหลักทรัพย์ฯ ได้รวมรวบหลักฐาน ข้อเท็จจริงที่เกี่ยวข้องกับการกระทำความผิดก็จะดำเนินการพิจารณาโดยคณะกรรมการชุดหนึ่งของตลาดหลักทรัพย์ฯ ที่ถูกแต่งตั้งขึ้นเพื่อพิจารณาการลงโทษตามบทกำหนดโทษที่เกี่ยวข้อง การพิจารณาดำเนินการลงโทษในส่วนของตลาดหลักทรัพย์ฯ จะเป็นการลงโทษในส่วนที่เกี่ยวข้องกับบริษัทหลักทรัพย์ที่เป็นสมาชิก เจ้าหน้าที่ผู้ส่งคำสั่งซื้อขายหลักทรัพย์ (trader) เป็นต้น</span></p>
                    <p><span class="ps-5">ทั้งนี้ตลาดหลักทรัพย์ฯ โดยกรอบอำนาจตามข้อกฎหมายจะไม่สามารถลงโทษผู้ลงทุนและ/หรือบุคคลอื่นใดที่อยู่นอกเหนือการกำกับดูแลของตลาดหลักทรัพย์ฯ สำหรับโทษที่กำหนดนั้นคณะกรรมการที่ตลาดหลักทรัพย์ฯ แต่งตั้งขึ้นจะเป็นผู้พิจารณาบทลงโทษ ซึ่งจะเป็นไปในรูปแบบของการภาคทัณฑ์ การปรับเป็นจำนวนเงิน การพักการปฏิบัติงาน เป็นต้น</span></p>
                    <h4 class="text-warning">บทกำหนดโทษที่เกี่ยวข้องกับการกระทำอันไม่เป็นธรรมในการซื้อขายหลักทรัพย์ที่เป็นความผิดตามพระราชบัญญัติหลักทรัพย์และตลาดหลักทรัพย์</h4>
                    <p><span class="ps-5">ในกรณีที่ตลาดหลักทรัพย์ฯ ส่งเรื่องกรณีการตรวจสอบให้กับสำนักงานคณะกรรมการ ก.ล.ต. หากต่อมาสำนักงานคณะกรรมการ ก.ล.ต. ตรวจสอบพบข้อเท็จจริงอันเชื่อได้ว่าบุคคลหรือกลุ่มบุคคลนั้นได้กระทำความผิดเกี่ยวกับการกระทำอันไม่เป็นธรรมในการซื้อขายหลักทรัพย์ตามพระราชบัญญัติหลักทรัพย์และตลาดหลักทรัพย์ พ.ศ. 2535 การดำเนินคดีกับผู้กระทำความผิดจะเป็นไปได้ 2 ทาง คือ การดำเนินคดีอาญาหรือการดำเนินมาตรการลงโทษทางแพ่ง (civil sanction) โดยสำนักงานคณะกรรมการ ก.ล.ต. จะพิจารณาความเหมาะสมของแต่ละคดีว่าควรดำเนินคดีอาญาหรือดำเนินมาตรการลงโทษทางแพ่งกับผู้กระทำความผิด ซึ่งในการพิจารณาว่าจะเลือกใช้มาตรการลงโทษใด สำนักงานคณะกรรมการ ก.ล.ต. จะคำนึงถึงความร้ายแรงของการกระทำความผิด ผลกระทบต่อตลาดทุน พยานหลักฐานที่อาจนำมาใช้พิสูจน์ความผิด และความคุ้มค่าในการดำเนินมาตรการนั้นๆ หากสำนักงานคณะกรรมการ ก.ล.ต. พิจารณาแล้วเห็นว่าควรดำเนินคดีอาญากับผู้กระทำความผิด ก็จะดำเนินการกล่าวโทษต่อพนักงานสอบสวน แต่หากเห็นว่าควรดำเนินมาตรการลงโทษทางแพ่ง ก็จะเสนอเรื่องให้คณะกรรมการพิจารณามาตรการลงโทษทางแพ่ง ให้ความเห็นชอบในการดำเนินมาตรการลงโทษทางแพ่งกับผู้กระทำความผิด หากคณะกรรมการฯ ไม่เห็นชอบด้วย สำนักงานคณะกรรมการ ก.ล.ต. จะดำเนินการกล่าวโทษไปยังพนักงานสอบสวนเพื่อดำเนินคดีอาญากับผู้กระทำความผิดต่อไป แต่หากคณะกรรมการฯ เห็นชอบด้วย สำนักงานคณะกรรมการ ก.ล.ต. ก็จะฟ้องคดีขึ้นสู่ศาลแพ่งเพื่อกำหนดมาตรการลงโทษทางแพ่งกับผู้กระทำความผิดต่อไป ทั้งนี้ มาตรการลงโทษทางแพ่ง ได้แก่ 1) ค่าปรับทางแพ่ง 2) ชดใช้เงินในจำนวนที่เท่ากับผลประโยชน์ที่ได้รับหรือพึงได้รับจากการกระทำความผิด 3) ห้ามเข้าซื้อขายหลักทรัพย์ในตลาดหลักทรัพย์หรือศูนย์ซื้อขายหลักทรัพย์ หรือเข้าผูกพันตามสัญญาซื้อขายล่วงหน้าในศูนย์ซื้อขายสัญญาซื้อขายล่วงหน้า ภายในระยะเวลาที่กำหนดซึ่งต้องไม่เกิน 5 ปี 4) ห้ามเป็นกรรมการหรือผู้บริหารในบริษัทจดทะเบียนหรือบริษัทหลักทรัพย์ภายในระยะเวลาที่กำหนดซึ่งต้องไม่เกิน 10 ปี และ 5) ชดใช้ค่าใช้จ่ายในการตรวจสอบการกระทำความผิดคืนให้แก่สำนักงานคณะกรรมการ ก.ล.ต.</span></p>
                    <p><span class="ps-5">อย่างไรก็ตาม ในกรณีที่มีการดำเนินมาตรการลงโทษทางแพ่ง แต่ยังมิได้มีการยื่นฟ้องคดีต่อศาลแพ่งกฎหมายได้เปิดโอกาสให้ผู้กระทำความผิดสามารถตกลงเข้าทำบันทึกการยินยอมที่จะปฏิบัติตามมาตรการลงโทษทางแพ่งตามที่คณะกรรมการฯ กำหนดได้ โดยอาจมีทั้งมาตรการลงโทษที่เป็นตัวเงินและมาตรการที่ห้ามมิให้กระทำการบางอย่าง ซึ่งเมื่อผู้กระทำความผิดชำระเงินตามบันทึกการยินยอมครบถ้วนแล้วการดำเนินคดีทั้งทางแพ่งและอาญาสำหรับคดีนั้นจะยุติลง (ศึกษารายละเอียดเกี่ยวกับมาตรการลงโทษ ทางแพ่งเพิ่มเติมได้ที่ https://www.sec.or.th/)</span></p>
                    <p><span class="ps-5">ปัจจุบันภายใต้ความร่วมมือระหว่างตลาดหลักทรัพย์ฯ และหน่วยงานที่เกี่ยวข้อง เช่น บริษัทหลักทรัพย์ สำนักงานคณะกรรมการ ก.ล.ต. รวมถึงหน่วยงานอื่นๆ ในภาคธุรกิจตลาดทุน ส่งผลให้กระบวนการตรวจสอบการซื้อขายหลักทรัพย์เป็นไปอย่างมีประสิทธิภาพเพิ่มมากขึ้น เป็นไปตามเจตนารมณ์ในการสร้างความโปร่งใส ยุติธรรม และเป็นการปกป้องผู้ลงทุนที่เข้ามาซื้อขายหลักทรัพย์ในตลาดหลักทรัพย์ฯ อันจะส่งผลต่อความเชื่อมั่นของตลาดทุนในระยะยาว</span></p>
                </div>
            </div>
            <div id="section4">
                <h2 class="text-warning">4.4 ข้อมูลที่เกี่ยวข้องกับการลงทุนในตราสารทุน</h2>
                <div id="section4-1">
                    <h3 class="text-warning">4.4.1 รายงานสารสนเทศของบริษัทจดทะเบียน</h3>
                    <p><span class="ps-5">เพื่อให้ผู้ลงทุนมีข้อมูลในการวิเคราะห์ประกอบการตัดสินใจลงทุนอย่างเพียงพอ ตลาดหลักทรัพย์ฯ และสำนักงานคณะกรรมการ ก.ล.ต. จึงได้มีการทำความตกลงร่วมกัน โดยการกำหนดให้สำนักงานคณะกรรมการ ก.ล.ต.และตลาดหลักทรัพย์ฯ เป็นผู้ดูแลติดตามให้การเปิดเผยข้อมูลของบริษัทต่างๆ ในตลาดทุน มีความเพียงพอ และเป็นไปตามมาตรฐานเดียวกัน (ข้อบังคับ บจ/ป 01-00)</span></p>
                    <p><span class="ps-5">สารสนเทศที่สำคัญ ได้แก่ สารสนเทศที่มีผลต่อราคาหลักทรัพย์หรือสำคัญต่อการตัดสินใจในการลงทุนหรือมีผลกระทบต่อสิทธิประโยชน์ของผู้ถือหุ้น ซื้อมีผลกระทบต่อสิทธิประโยชน์ว ทั้งนี้ การเปิดเผยสารสนเทศตามหน้าที่ของบริษัทจดทะเบียน แบ่งเป็น 2 ประเภทคือ</span></p>
                    <div class="ps-3">
                        <ol class="ps-5">
                            <li>รายงานเกี่ยวกับฐานะการเงินและผลการดำเนินงานตามรอบบัญชี (periodic reports)</li>
                            <li>สารสนเทศสำคัญตามเหตุการณ์ (non-periodic reports)</li>
                        </ol>
                    </div>
                    <h4 class="text-warning">รายงานเกี่ยวกับฐานะการเงินและผลการดำเนินงานตามรอบบัญชี (periodic reports)</h4>
                    <p><span class="ps-5">วัตถุประสงค์ที่มีการกำหนดให้บริษัทจดทะเบียนต้องนำส่งรายงานเกี่ยวกับฐานะการเงินและผลการดำเนินงานตามรอบบัญชีนั้น เป็นไปเพื่อให้ผู้ลงทุนได้มีข้อมูลที่สำคัญประกอบการตัดสินใจการลงทุน เนื่องจากข้อมูลดังกล่าวมีผลกระทบต่อการเปลี่ยนแปลงราคาของหลักทรัพย์อย่างมาก โดยให้บริษัทจดทะเบียนจัดทำและนำส่งงบการเงิน รายงานเกี่ยวกับฐานะการเงินและผลการดำเนินงานของบริษัทจดทะเบียนให้แก่สำนักงานคณะกรรมการ ก.ล.ต. ภายในระยะเวลาที่กำหนด ดังต่อไปนี้</span></p>
                    <div class="ps-3">
                        <ol class="ps-5">
                            <li>งบการเงินรายไตรมาสที่ผู้สอบบัญชีได้สอบทานแล้ว นำส่งภายใน 45 วันนับแต่วันสุดท้ายของแต่ละไตรมาส</li>
                            <li>งบการเงินประจำงวดการบัญชีที่ผู้สอบบัญชีได้ตรวจสอบและแสดงความเห็นแล้ว นำส่งภายในภายใน 3 เดือน นับแต่วันสิ้นสุดรอบระยะเวลาบัญชี ทั้งนี้ บริษัทจดทะเบียนอาจเลือกที่จะนำส่งงบการเงินประจำปีฉบับที่ผ่านการตรวจสอบจากผู้สอบบัญชีภายใน ภายใน 60 วัน แทนการนำส่งงบการเงินไตรมาส 4 ได้โดยบริษัทจดทะเบียนต้องแจ้งตลาดหลักทรัพย์ฯ ล่วงหน้าก่อนดำเนินการภายใน 30 วันนับแต่วันที่สิ้นสุดรอบระยะเวลาบัญชีนั้น</li>
                            <li>แบบแสดงรายการข้อมูลประจำปี (แบบ 56-1) นำส่งภายใน 3 เดือน นับแต่วันสิ้นสุดรอบระยะเวลาบัญชี จำนวน 1 ฉบับ ซึ่งจะเป็นข้อมูลเกี่ยวกับพัฒนาการที่สำคัญของบริษัทจดทะเบียนในรอบปีที่ผ่านมา การประกอบธุรกิจ คณะกรรมการ โครงสร้างผู้ถือหุ้น สรุปฐานะการเงินและผลการดำเนินงานภาวะอุตสาหกรรม รวมถึงปัจจัยเสี่ยงของธุรกิจ พร้อมทั้งให้บริษัทเผยแพร่ผ่านระบบเผยแพร่ข้อมูลทาง อิเล็กทรอนิกส์ของตลาดหลักทรัพย์ฯ</li>
                            <li>รายงานประจำปีที่เสนอต่อผู้ถือหุ้น (แบบ 56-2 หรือ annual report) นำส่งภายใน 120 วันนับแต่วันสิ้นสุดรอบระยะเวลาบัญชี ซึ่งเป็นเวลาเดียวกับที่บริษัทจดทะเบียนได้นำส่งให้กับผู้ถือหุ้นของบริษัทเพื่อใช้ประกอบการประชุมสามัญผู้ถือหุ้นประจำปี จำนวน 4 ชุด พร้อม CD-ROM (ถ้ามี) ซึ่งหากบริษัทจดทะเบียนมีผู้ถือหุ้นที่เป็นต่างชาติให้จัดทำและนำส่งฉบับภาษาอังกฤษด้วย ทั้งนี้ตลาดหลักทรัพย์ฯ สนับสนุนให้บริษัทเผยแพร่รายงานประจำปีผ่านระบบเผยแพร่ข้อมูลทางอิเล็กทรอนิกส์ของตลาดหลักทรัพย์ฯ (SCP- SET community portal)</li>
                        </ol>
                    </div>
                    <p><span class="ps-5">โดยเอกสารที่ต้องจัดส่งพร้อมงบการเงิน ประกอบด้วย</span></p>
                    <div class="ps-3">
                        <ol class="ps-5">
                            <li>งบการเงินฉบับเต็ม</li>
                            <li>รายงานสรุปผลการดำเนินงาน (F45)</li>
                            <li>คำชี้แจงงบการเงินกรณีบริษัทมีกำไรแตกต่างจากงวดเดียวกันของปีก่อนมากกว่าร้อยละ 20</li>
                            <li>คำอธิบายและการวิเคราะห์ของฝ่ายจัดการหรือ MD&A (management discussion and analysis) ซึ่งเป็นความสมัครใจในการนำส่ง</li>
                        </ol>
                    </div>
                    <h4 class="text-warning">สารสนเทศสำคัญตามเหตุการณ์ (non-periodic reports)</h4>
                    <p><span class="ps-5">สารสนเทศตามเหตุการณ์สำคัญแบ่งเป็น 3 ประเภท ตามความสำคัญเร่งด่วนของข้อมูลที่มีผลต่อราคาหลักทรัพย์</span></p>
                    <h5 class="text-warning fst-italic ps-5">สารสนเทศหรือข้อมูลที่เข้าข่ายต้องเปิดเผยทันที</h5>
                    <p><span class="ps-5">ได้แก่ สารสนเทศที่มีลักษณะเข้าหลักเกณฑ์ข้อใดข้อหนึ่งดังต่อไปนี้</span></p>
                    <div class="ps-3">
                        <ul class="ps-5">
                            <li>มีผลต่อราคาซื้อหรือขายหลักทรัพย์ของบริษัทอย่างมีนัยสำคัญ</li>
                            <li>เมื่อสารสนเทศนั้นถือได้ว่าสำคัญต่อผู้ลงทุนที่ใช้ผลการวิเคราะห์สารสนเทศของนักวิเคราะห์หรือผู้เชี่ยวชาญในการเลือกตัดสินใจลงทุน</li>
                            <li>เมื่อสารสนเทศนั้นมีหรือจะมีผลกระทบต่อสิทธิประโยชน์ของผู้ถือหุ้น</li>
                        </ul>
                    </div>
                    <p><span class="ps-5">โดยพระราชบัญญัติกำกับหลักทรัพย์และตลาดหลักทรัพย์ ได้กำหนดไว้ในมาตรา 57 สำหรับเหตุการณ์ที่ต้องรายงานพร้อมด้วยเหตุผลต่อสำนักงานคณะกรรมการ ก.ล.ต. โดยไม่ชักช้า เมื่อมีเหตุการณ์ดังต่อไปนี้เกิดขึ้น</span></p>
                    <div class="ps-3">
                        <ol class="ps-5">
                            <li>บริษัทประสบความเสียหายอย่างร้ายแรง เช่น ไฟไหม้โรงงานที่มีกำลังการผลิตสูงสุดหรือน้ำท่วมนิคมอุตสาหกรรม เป็นต้น</li>     
                            <li>บริษัทหยุดประกอบกิจการทั้งหมด หรือบางส่วน เช่น ถูกยกเลิกสัมปทาน เป็นต้น</li>     
                            <li>บริษัทเปลี่ยนแปลงวัตถุประสงค์หรือลักษณะการประกอบธุรกิจ เช่น บริษัทต้องการเปลี่ยนจากการดำเนินธุรกิจรับเหมาก่อสร้าง ไปเป็นการดำเนินธุรกิจโรงแรมแทน เป็นต้น</li>     
                            <li>บริษัททำสัญญาให้บุคคลอื่นมีอำนาจทั้งหมด หรือบางส่วนในการบริหารงานของบริษัท เช่น คณะ กรรมการบริษัทได้มอบหมายให้บุคคลอื่นที่มิใช่กรรมการของบริษัทเป็นผู้บริหารจัดการและตัดสิน ใจด้านธุรกิจ</li>     
                            <li>บริษัทกระทำ หรือถูกกระทำอันมีลักษณะเป็นการครอบงำหรือถูกครอบงำกิจการ เช่น มีบุคคลอื่นถูกเสนอชื่อเข้าเป็นกรรมการของบริษัทและเป็นผู้มีอำนาจเด็ดขาดในการตัดสินใจในเรื่องที่มีความสำคัญทางธุรกิจ</li>     
                            <li>กรณีใดๆ ที่มี หรือจะมีผลกระทบต่อสิทธิประโยชน์ของผู้ถือหลักทรัพย์ หรือต่อการตัดสินใจในการลงทุน หรือต่อการเปลี่ยนแปลงในราคาของหลักทรัพย์ของบริษัท ตามที่สำนักงานคณะกรรมการ ก.ล.ต. ประกาศกำหนด</li>
                        </ol>
                    </div> 
                    <h5 class="text-warning fst-italic ps-5">สารสนเทศที่ให้จัดส่งภายใน 3 วันทำการ</h5>
                    <p><span class="ps-5">ตลาดหลักทรัพย์ฯ กำหนดให้บริษัทจดทะเบียนเปิดเผยสารสนเทศโดยรายงานต่อตลาดหลักทรัพย์ฯ ภายใน 3 วันทำการนับแต่วันที่มีเหตุการณ์ดังต่อไปนี้เกิดขึ้น</span></p>
                    <div class="ps-3">
                        <ol class="ps-5">
                            <li>บริษัทจดทะเบียนมีการเปลี่ยนแปลงกรรมการ หรือบุคคลผู้มีอำนาจในการจัดการของบริษัทจดทะเบียน</li>     
                            <li>บริษัทจดทะเบียนมีการเปลี่ยนแปลงแก้ไขหนังสือบริคณห์สนธิหรือข้อบังคับของบริษัท</li>     
                            <li>บริษัทจดทะเบียนมีการย้ายที่ตั้งสำนักงานใหญ่</li>     
                            <li>บริษัทจดทะเบียนหรือบริษัทย่อยมีการเปลี่ยนแปลงผู้สอบบัญชี</li>     
                            <li>บริษัทจดทะเบียนมีการเปลี่ยนแปลงนายทะเบียนหลักทรัพย์ หรือมีการเปลี่ยนแปลงสถานที่ตั้งของนายทะเบียนหลักทรัพย์</li>
                        </ol>
                    </div>
                    <h5 class="text-warning fst-italic ps-5">สารสนเทศที่ให้จัดส่งภายใน 14 วัน</h5>
                    <div class="ps-3">
                        <ol class="ps-5">
                            <li>สำเนาบัญชีรายชื่อผู้ถือหุ้นรายใหญ่หรือรายชื่อผู้ถือหุ้น 10 รายการแรก ณ วันที่มีการประชุมสามัญผู้ถือหุ้นและ ณ วันที่ปิดสมุดทะเบียนพักการโอนหุ้น</li>
                            <li>รายงานการประชุมสามัญหรือประชุมวิสามัญผู้ถือหุ้น</li>
                            <li>รายงานการกระจายการถือหุ้นตามแบบที่ตลาดหลักทรัพย์ฯ กำหนด</li>
                        </ol>
                    </div>
                    <p><span class="ps-5 text-warning">ตารางที่ 4-3</span> ประเภทสารสนเทศและการกำหนดระยะเวลาการเปิดเผย</p>
                    <table class="table">
                        <thead class="table-warning text-center align-top">
                            <tr>
                                <th>ประเภทข้อมูล</th>
                                <th>ระยะเวลาเปิดเผย<br>(นับจากวันที่มีเหตุการณ์)</th>
                                <th>ตัวอย่าง</th>
                            </tr>
                        </thead>
                        <tbody>
                            <tr>
                                <td>1. ข้อมูลเกี่ยวกับการดำเนินงานของบริษัทหรือข้อมูลที่มีผลกระทบต่อราคาซื้อขายหลักทรัพย์ของบริษัทต่อการตัดสินใจลงทุนหรือต่อสิทธิประโยชน์ของผู้ถือหุ้น</td>
                                <td>ทันที (ภายในวันที่มีเหตุการณ์เกิดขึ้น โดยรายงานก่อนเวลาเปิดการซื้อขายในแต่ละรอบอย่างน้อย 1 ชั่วโมง หรือหลังเวลาปิดการซื้อขายหลักทรัพย์) 6.30-9.00 น. 12.30-13.30 น. และ 17.00-22.30 น.</td>
                                <td>
                                    <ul>
                                        <li>กำหนดวันประชุมผู้ถือหุ้น/ปิดสมุดทะเบียน (แจ้งล่วงหน้า 14 วัน ก่อนวันปิดสมุด)</li>
                                        <li>การได้มา/จำหน่ายไปซึ่งสินทรัพย์ รายการที่เกี่ยวโยง การร่วม/ยกเลิกการร่วมทุน</li>
                                        <li>การเพิ่มทุน/ลดทุน การออกหลักทรัพย์ใหม่ การซื้อหุ้นคืน</li>
                                        <li>การจ่าย/ไม่จ่ายเงินปันผล</li>
                                        <li>การได้มาหรือสูญเสียทางการค้าที่สำคัญ</li>
                                    </ul>
                                </td>
                            </tr>
                            <tr>
                                <td>2. ข้อมูลที่ไม่ส่งผลกระทบโดยตรง แต่ควรเผยแพร่ให้นักลงทุนทราบ</td>
                                <td>ภายใน 3 วันทำการ</td>
                                <td>
                                    <ul>
                                        <li>การย้ายที่ตั้งสำนักงานใหญ่</li>
                                        <li>การเปลี่ยนแปลงกรรมการ/ผู้สอบบัญชี</li>
                                    </ul>
                                </td>
                            </tr>
                            <tr>
                                <td>3. ข้อมูลที่ตลาดหลักทรัพย์ฯ ต้องรวบรวมไว้เป็นหลักฐานอ้างอิงต่อไป</td>
                                <td>ภายใน 14 วัน</td>
                                <td>
                                    <ul>
                                        <li>รายงานการประชุมผู้ถือหุ้น</li>
                                        <li>แบบแสดงรายงานการกระจายการถือหุ้น ตามที่ตลาดหลักทรัพย์ฯ กำหนด</li>
                                    </ul>
                                </td>
                            </tr>
                        </tbody>
                    </table>
                </div>
                <div id="section4-2">
                    <h3 class="text-warning">4.4.2 ดัชนีหลักทรัพย์ที่เผยแพร่โดยตลาดหลักทรัพย์ฯ</h3>
                    <h4 class="text-warning">ความสำคัญและประเภทของดัชนีราคาหลักทรัพย์</h4>
                    <p><span class="ps-5">ดัชนีราคาหลักทรัพย์เป็นค่าสถิติที่พัฒนาขึ้นเพื่อใช้เป็นเครื่องชี้วัดที่สะท้อนภาพรวมการเคลื่อนไหวของระดับราคาซื้อขายหลักทรัพย์ว่า มีการเปลี่ยนแปลงขึ้นลงอย่างไรในปัจจุบัน เมื่อเปรียบเทียบกับวันที่เริ่มมีการคำนวณดัชนีราคานั้น (วันฐาน) หรือวันอื่นๆ ก่อนหน้านั้น นอกจากนี้ ยังสามารถใช้เป็นตัวเปรียบเทียบ (benchmark) เพื่อวัดผลการบริหารของกองทุนรวม และใช้เป็นปัจจัยอ้างอิงในการออกสัญญาซื้อขายล่วงหน้า หรือตราสารทางการเงินต่างๆ</span></p>
                    <p><span class="ps-5">ตลาดหลักทรัพย์ในประเทศต่างๆ ทั่วโลกต่างก็มีดัชนีราคาหลักทรัพย์ เพื่อให้ผู้ลงทุนทั้งประเภทบุคคลและสถาบันใช้เป็นข้อมูลอ้างอิงประกอบการตัดสินใจลงทุน ดัชนีราคาหลักทรัพย์ที่กล่าวนี้ ตลาดหลักทรัพย์อาจเป็นผู้จัดทำขึ้น หรือองค์กรอื่นๆ ที่เกี่ยวข้องเป็นผู้จัดทำขึ้นก็ได้ ดัชนีราคาหลักทรัพย์จึงมีชื่อเรียกเฉพาะที่หลากหลายตามชื่อองค์กรผู้จัดทำดัชนี หรือตามหลักเกณฑ์ที่ใช้ในการจัดทำดัชนีนั้นๆ โดยตลาดหลักทรัพย์แต่ละแห่งอาจมีดัชนีราคาหลักทรัพย์ไว้อ้างอิงเพียงดัชนีเดียว หรืออาจมีดัชนีอ้างอิงมากกว่าหนึ่งดัชนีก็ได้ ขึ้นอยู่กับองค์ประกอบและพัฒนาการของตลาดหลักทรัพย์แต่ละแห่ง รวมทั้งความต้องการของผู้ลงทุนในตลาดหลักทรัพย์นั้น</span></p>
                    <p><span class="ps-5">การคำนวณดัชนีราคาหลักทรัพย์สามารถทำได้หลายวิธี ซึ่งแต่ละวิธีก็มีข้อสมมติฐานและหลักเกณฑ์ในการคำนวณที่แตกต่างกัน โดยทั่วไป อาจกล่าวได้ว่า แนวทางการคำนวณดัชนีราคาหลักทรัพย์มี 3 รูปแบบ</span></p>
                    <h5 class="text-warning ps-5 fst-italic">1. ดัชนีราคาแบบถ่วงน้ำหนักด้วยราคาตลาด (price weighted index)</h5>    
                    <div class="alert alert-warning">
                        <div class="container-fluid">
                            <div class="row">
                                <div class="col-3 text-start">Index Value</div>
                                <div class="col-9">= Index market value/Base Market Vaule</div>
                            </div>
                            <div class="row">
                                <div class="col-3 text-start">Index market value</div>
                                <div class="col-9">= ผลรวมของราคาหลักทรัพย์ทุกหลักทรัพย์ที่เป็นองค์ประกอบของดัชนี</div>
                            </div>
                            <div class="row">
                                <div class="col-3 text-start">Base Market Vaule</div>
                                <div class="col-9">= จำนวนหลักทรัพย์ทั้งหมดที่อยู่ในดัชนี ณ วันเริ่มต้นคำนวณดัชนี หลังจากนั้น Base Market Value จะเปลี่ยนแปลงเมื่อมีจำนวนหลักทรัพย์เพิ่มหรือลด หรือเมื่อมี Corporate Actions บางกรณีแล้วแต่ผู้คำนวณดัชนีกำหนด</div>
                            </div>
                        </div>
                    </div>
                    <p><span class="ps-5">ค่าของดัชนีราคาประเภทนี้หมายถึงค่าเฉลี่ยของราคาหลักทรัพย์ทั้งหมดที่อยู่ในดัชนีจากวิธีการคำนวณดังกล่าว ส่งผลให้หลักทรัพย์ที่มีราคาสูงมีอิทธิพลต่อการเคลื่อนไหวของดัชนีมากกว่าหลักทรัพย์ที่มีราคาต่ำ ตัวอย่างดัชนีราคาประเภทนี้ ได้แก่ NIKKEI 225 ของญี่ปุ่น และ DOW JONES Industrial Average หรือ DJIA ของสหรัฐอเมริกา เป็นต้น</span></p>
                    <h5 class="text-warning ps-5 fst-italic">2. ดัชนีราคาชนิดไม่ถ่วงน้ำหนัก (equally weighted index)</h5>    
                    <div class="alert alert-warning">    
                        <div class="container-fluid">
                            <div class="row">
                                <div class="col-3 text-start">Index Value</div>
                                <div class="col-9">= Index Market Value/Base Market Value ที่มีการกำหนดค่าเริ่มต้นไว้ค่าหนึ่ง</div>
                            </div>
                            <div class="row">
                                <div class="col-3 text-start">Index market value</div>
                                <div class="col-9">= ผลรวมของมูลค่าหลักทรัพย์ทุกหลักทรัพย์ที่เป็นองค์ประกอบของดัชนี โดยมูลค่าของแต่ละหลักทรัพย์มีค่าเท่ากัน</div>
                            </div>
                            <div class="row">
                                <div class="col-3 text-start">Base Market Vaule</div>
                                <div class="col-9">= ค่าที่ทำให้ได้ Index Value เริ่มต้นตามที่กำหนดซึ่งจะมีการเปลี่ยนแปลงเมื่อจำนวนหลักทรัพย์เพิ่มหรือลด หรือเมื่อมี Corporate Actions บางกรณีแล้วแต่ผู้คำนวณดัชนีกำหนด</div>
                            </div>
                        </div>
                    </div>
                    <p><span class="ps-5">สำหรับดัชนีราคาประเภทนี้ ทุกหลักทรัพย์ที่ใช้ในการคำนวณจะส่งผลต่อค่าดัชนีเท่าๆ กันในวันแรกที่มีการคำนวณ หลังจากนั้นเมื่อราคาของหลักทรัพย์ที่อยู่ในดัชนีมีการเปลี่ยนแปลงไป น้ำหนักของแต่ละหลักทรัพย์จะไม่เท่ากันเหมือนในวันแรก ดังนั้น จึงมีการปรับ Base Market Value เป็นประจำเพื่อทำให้น้ำหนักของแต่ละหลักทรัพย์กลับมาเท่ากัน ตัวอย่างดัชนีราคาประเภทนี้ ได้แก่ The Value Line Index ของ สหรัฐอเมริกา เป็นต้น</span></p>
                    <h5 class="text-warning ps-5 fst-italic">3. ดัชนีราคาแบบถ่วงน้ำหนักด้วยมูลค่าตามราคาตลาด (market capitalization weighted index)</h5>    
                    <div class="alert alert-warning">
                        <div class="container-fluid">
                            <div class="row">
                                <div class="col-3 text-start">Index Value</div>
                                <div class="col-9">= Index Market Value/Base Market Value ที่มีการกำหนดค่าเริ่มต้นไว้ค่าหนึ่ง</div>
                            </div>
                            <div class="row">
                                <div class="col-3 text-start">Index market value</div>
                                <div class="col-9">= ผลรวมของมูลค่าหลักทรัพย์ตามราคาตลาดของทุกหลักทรัพย์ที่เป็นองค์ประกอบของดัชนี โดยมูลค่าของแต่ละหลักทรัพย์เท่ากับราคาหลักทรัพย์คูณด้วยจำนวนหลักทรัพย์</div>
                            </div>
                            <div class="row">
                                <div class="col-3 text-start">Base Market Vaule</div>
                                <div class="col-9">= ผลรวมของมูลค่าหลักทรัพย์ตามราคาตลาดของทุกหลักทรัพย์ที่เป็นองค์ประกอบของดัชนี ณ วันฐาน ซึ่งจะมีการเปลี่ยนแปลงเมื่อจำนวนหลักทรัพย์เพิ่มหรือลด หรือเมื่อมี Corporate Actions บางกรณีแล้วแต่ผู้คำนวณดัชนีกำหนด</div>
                            </div>
                        </div>
                    </div>
                    <p><span class="ps-5">ดัชนีราคาประเภทนี้ หลักทรัพย์ที่มีมูลค่าตามราคาตลาดสูงจะทำให้ดัชนีเปลี่ยนแปลงไปได้มากกว่าหลักทรัพย์ที่มีมูลค่าตามราคาตลาดต่ำ ตัวอย่างของดัชนีราคาประเภทนี้ ได้แก่ SET Index ของไทย, HangSeng Index ของฮ่องกง, Straits Times Index ของสิงคโปร์ และ NYSE Index ของสหรัฐอเมริกา เป็นต้น</span></p>
                    <p><span class="ps-5">ปัจจุบัน ผู้จัดทำดัชนีหลายรายในต่างประเทศมีการนำเสนอดัชนีราคาหลักทรัพย์ที่ถ่วงน้ำหนักด้วยปัจจัยพื้นฐานของหลักทรัพย์ (fundamentally weighting index) ซึ่งเป็นการนำปัจจัยพื้นฐานต่างๆ ของ หลักทรัพย์ เช่น มูลค่าตามบัญชี กระแสเงินสด รายได้ ผลกำไร เงินปันผล จำนวนพนักงาน หรือค่า free float มาประกอบการคำนวณดัชนีเป็นการเพิ่มเติม ทำให้ดัชนีราคาหลักทรัพย์ในปัจจุบันมีความหลากหลายและซับซ้อนมากยิ่งขึ้น</span></p>
                    <p><span class="ps-5">นอกจากนี้ ยังมีการคำนวณดัชนีในลักษณะของดัชนีผลตอบแทนรวม (total return index) ซึ่งสะท้อนผลตอบแทนทุกประเภทของการลงทุนในหลักทรัพย์ ทั้งผลตอบแทนที่เกิดจากการเปลี่ยนแปลงมูลค่าหลักทรัพย์ ที่ลงทุน (capital gain/loss) สิทธิในการจองซื้อหุ้น (rights) และเงินปันผล (dividends)</span></p>
                    <h4 class="text-warning">ดัชนีที่จัดทำโดยตลาดหลักทรัพย์แห่งประเทศไทย</h4>
                    <p><span class="ps-5">ดัชนีตลาดหลักทรัพย์แห่งประเทศไทย ประกอบด้วยดัชนีที่ตลาดหลักทรัพย์ฯ เป็นผู้จัดทำเอง (SET Index Series) และดัชนีที่เกิดขึ้นภายใต้ความร่วมมือของตลาดหลักทรัพย์ฯ กับหน่วยงานภายนอก (partner indices) โดยสำหรับ SET Index Series นั้นประกอบด้วยดัชนีราคา (price index) ซึ่งสะท้อนความเคลื่อนไหวของราคาหลักทรัพย์ที่เป็นส่วนประกอบในดัชนี และดัชนีผลตอบแทนรวม (total return index) ซึ่งสะท้อนผลตอบแทนทุกประเภทของการลงทุนในหลักทรัพย์ ทั้งผลตอบแทนที่เกิดจากการเปลี่ยนแปลงมูลค่าหลักทรัพย์ที่ลงทุน (capital gain/loss) สิทธิในการจองซื้อหุ้น (rights) และเงินปันผล (dividends)</span></p>
                    <p><span class="ps-5">ดัชนีราคาที่ตลาดหลักทรัพย์แห่งประเทศไทยเป็นผู้จัดทำ ประกอบด้วยดัชนีต่างๆ ดังต่อไปนี้</span></p>
                    <h5 class="text-warning ps-5 fst-italic">ดัชนีราคาตลาดหลักทรัพย์แห่งประเทศไทย (SET Index)</h5>
                    <p><span class="ps-5">SET Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) ที่ใช้แสดงความเคลื่อนไหวโดยรวมของตลาดหลักทรัพย์แห่งประเทศไทย (composite index) เริ่มตันเผยแพร่เมื่อวันที่ 30 เมษายน พ.ศ. 2518 และมีค่าดัชนีเริ่มต้นที่ 100 จุด สำหรับการปรับฐานการคำนวณดัชนีจะเกิดขึ้นเมื่อมีเหตุการณ์ต่างๆ ได้แก่ มีหลักทรัพย์จดทะเบียนเข้าใหม่ (new listing) มีการเพิกถอนหลักทรัพย์จากการเป็นหลักทรัพย์จดทะเบียน (delisting) มีการเพิ่มทุนจดทะเบียน (capital increase) หรือลดทุนจดทะเบียน (capital decrease) ของหลักทรัพย์มีการย้ายตลาด (change market) ของหลักทรัพย์ และมีการเพิ่มหรือตัดหลักทรัพย์จากการคำนวณดัชนี (include and exclude)</span></p>
                    <h5 class="text-warning ps-5 fst-italic">ดัชนีราคากลุ่มอุตสาหกรรมและดัชนีราคาหมวดธุรกิจ (industry group index and sector index)</h5>
                    <p><span class="ps-5">Industry Group Index และ Sector Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) คำนวณจากหลักทรัพย์ที่อยู่ในแต่ละกลุ่มอุตสาหกรรม (industry group) หรือแต่ละหมวดธุรกิจ (sector) โดยไม่รวมหลักทรัพย์ที่ถูกสั่งห้ามการซื้อขาย (SP) เกิน 1 ปี ค่าดัชนีเริ่มต้นของแต่ละ Industry Group Index หรือ Sector Index จะเท่ากับ 100 จุด ส่วนการปรับฐานการคำนวณดัชนีนั้นจะเกิดขึ้นเมื่อมีกรณีต่างๆ เช่นเดียวกับกรณีของดัชนีราคา SET Index รวมทั้งเมื่อมีการย้าย Industry Group หรือย้าย Sector ของหลักทรัพย์</span></p>
                    <p><span class="ps-5">เพื่ออำนวยความสะดวกให้แก่ผู้ลงทุนในการเปรียบเทียบข้อมูลระหว่างหลักทรัพย์เพื่อประกอบการตัดสินใจลงทุน และเพื่อเปรียบเทียบการเคลื่อนไหวของหลักทรัพย์ไทยกับตลาดอื่นๆ ได้ ตลาดหลักทรัพย์ฯ ได้จัดแบ่งหลักทรัพย์ออกเป็นหมวดธุรกิจ (sector) ตั้งแต่ พ.ศ. 2534 และมีการจัดรวมหมวดธุรกิจ (sector) ที่มีลักษณะการดำเนินธุรกิจที่ใกล้เคียงกันเป็นกลุ่มอุตสาหกรรม (industry group) เมื่อวันที่ 1 มกราคม พ.ศ. 2547 โดยปัจจุบันตลาดหลักทรัพย์ฯ แบ่งหลักทรัพย์ออกเป็นกลุ่มอุตสาหกรรม (industry group) รวม 8 กลุ่ม และหมวดธุรกิจ (sector) รวม 28 หมวด</span></p>
                    <p><span class="ps-5 text-warning">ตารางที่ 4-4</span> โครงสร้างกลุ่มอุตสาหกรรม (8 กลุ่ม) และหมวดธุรกิจ (28 หมวด) ของตลาดหลักทรัพย์ฯ</p>
                    <table class="table">
                        <thead class="text-center table-warning">
                            <tr>
                                <th>ชื่อกลุ่มอุตสาหกรรม</th>
                                <th>Sector Name (En)</th>
                                <th>ชื่อหมวดธุรกิจ (ไทย)</th>
                                <th>ชื่อย่อดัชนี</th>
                            </tr>
                        </thead>
                        <tbody>
                            <tr>
                                <td rowspan="2">เกษตรและอุตสาหกรรมอาหาร<br>Agro & Food Industsry<br>[AGRO]</td>
                                <td>Agribusiness</td>
                                <td>ธุรกิจการเกษตร</td>
                                <td>AGRI</td>
                            </tr>
                            <tr>
                                <td>Food & Beverage</td>
                                <td>อาหารและเครื่องดื่ม</td>
                                <td>FOOD</td>
                            </tr>
                            <tr>
                                <td rowspan="3">สินค้าอุปโภคบริโภค<br>Consumer Products<br>[CONSUMP]</td>
                                <td>Fashion</td>
                                <td>แฟชั่น</td>
                                <td>FASHION</td>
                            </tr>
                            <tr>
                                <td>Home & Office Products</td>
                                <td>ของใช้ในครัวเรือนและสำนักงาน</td>
                                <td>HOME</td>
                            </tr>
                            <tr>
                                <td>Personal Products & Pharmaceuticals</td>
                                <td>ของใช้ส่วนตัวและเวชภัณฑ์</td>
                                <td>PERSON</td>
                            </tr>
                            <tr>
                                <td rowspan="3">ธุรกิจการเงิน<br>Financials<br>[FINCIAL]</td>
                                <td>Banking</td>
                                <td>ธนาคาร</td>
                                <td>BANK</td>
                            </tr>
                            <tr>
                                <td>Finance & Securities</td>
                                <td>เงินทุนและหลักทรัพย์</td>
                                <td>FIN</td>
                            </tr>
                            <tr>
                                <td>Insurance</td>
                                <td>ประกันภัยและประกันชีวิต</td>
                                <td>INSUR</td>
                            </tr>
                            <tr>
                                <td rowspan="6">สินค้าอุตสาหกรรม<br>Industrials<br>[INDUS]</td>
                                <td>Automotive</td>
                                <td>ยานยนต์</td>
                                <td>AUTO</td>
                            </tr>
                            <tr>
                                <td>Industrial Materials & Machinery</td>
                                <td>วัสดุอุตสาหกรรมและเครื่องจักร</td>
                                <td>IMM</td>
                            </tr>
                            <tr>
                                <td>Packaging</td>
                                <td>บรรจุภัณฑ์</td>
                                <td>PKG</td>
                            </tr>
                            <tr>
                                <td>Paper & Printing Materials</td>
                                <td>กระดาษและวัสดุการพิมพ์</td>
                                <td>PAPER</td>
                            </tr>
                            <tr>
                                <td>Petrochemicals & Chemicals</td>
                                <td>ปิโตรเคมีและเคมีภัณฑ์</td>
                                <td>PETRO</td>
                            </tr>
                            <tr>
                                <td>Steel</td>
                                <td>เหล็ก</td>
                                <td>STEEL</td>
                            </tr>
                            <tr>
                                <td rowspan="4">อสังหาริมทรัพย์และก่อสร้าง<br>Property & Construction<br>[PROPCON]</td>
                                <td>วัสดุก่อสร้าง</td>
                                <td>Construction Materials</td>
                                <td>CONMAT</td>
                            </tr>
                            <tr>
                                <td>บริการรับเหมาก่อสร้าง</td>
                                <td>Construction Services</td>
                                <td>CONS</td>
                            </tr>
                            <tr>
                                <td>พัฒนาอสังหาริมทรัพย์</td>
                                <td>Property Development</td>
                                <td>PROP</td>
                            </tr>
                            <tr>
                                <td>กองทุนรวมอสังหาริมทรัพย์ และกองทรัสต์เพื่อการลงทุน ในอสังหาริมทรัพย์</td>
                                <td>Property Fund & REITs</td>
                                <td>PF&REIT</td>
                            </tr>
                            <tr>
                                <td rowspan="2">ทรัพยากร<br>Resource<br>[RESOURC]</td>
                                <td>พลังงานและสาธารณูปโภค</td>
                                <td>Energy & Utilities</td>
                                <td>ENERG</td>
                            </tr>
                            <tr>
                                <td>เหมืองแร่</td>
                                <td>Mining</td>
                                <td>MINE</td>
                            </tr>
                            <tr>
                                <td rowspan="6">บริการ<br>Services<br>[SERVICE]</td>
                                <td>พาณิชย์</td>
                                <td>Commerce</td>
                                <td>COMM</td>
                            </tr>
                            <tr>
                                <td>สื่อและสิ่งพิมพ์</td>
                                <td>Media & Publishing</td>
                                <td>MEDIA</td>
                            </tr>
                            <tr>
                                <td>การแพทย์</td>
                                <td>Health Care Services</td>
                                <td>HELTH</td>
                            </tr>
                            <tr>
                                <td>การท่องเที่ยวและสันทนาการ</td>
                                <td>Tourism & Leisure</td>
                                <td>TOURISM</td>
                            </tr>
                            <tr>
                                <td>บริการเฉพาะกิจ</td>
                                <td>Professional Services</td>
                                <td>PROF</td>
                            </tr>
                            <tr>
                                <td>ขนส่งและโลจิสติกส์</td>
                                <td>Transportation & Logistics</td>
                                <td>TRANS</td>
                            </tr>
                            <tr>
                                <td rowspan="2">เทคโนโลยี<br>Technology<br>[TECH]</td>
                                <td>ชิ้นส่วนอิเล็กทรอนิกส์</td>
                                <td>Electronic Components</td>
                                <td>ETRON</td>
                            </tr>
                            <tr>
                                <td>เทคโนโลยีสารสนเทศและการสื่อสาร</td>
                                <td>Information & Communication Technology</td>
                                <td>ICT</td>
                            </tr>
                        </tbody>
                    </table>
                    <h5 class="text-warning ps-5 fst-italic">ดัชนีราคาสำหรับกลุ่มหลักทรัพย์ที่มีเกณฑ์คัดเลือกเฉพาะ</h5>
                    <p><span class="ps-5 text-warning fst-italic">ดัชนีราคา SET50 (SET50 index)</span>
                    <p><span class="ps-5">SET50 Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) คำนวณจากมูลค่าหุ้นสามัญจำนวน 50 หลักทรัพย์ที่มีมูลค่าหลักทรัพย์ตามราคาตลาดสูง มีสภาพคล่องสูง และมีมูลค่าการซื้อขายสูงอย่างสม่ำเสมอโดยรายชื่อหุ้นสามัญที่อยู่ใน SET50 Index จะมีการทบทวนทุกๆ 6 เดือน ในเดือนมิถุนายน และเดือนธันวาคมของทุกปี</span></p>
                    <p><span class="ps-5">การคำนวณ SET50 Index เริ่มต้นเมื่อวันที่ 17 สิงหาคม พ.ศ. 2538 มีค่าดัชนีเริ่มต้นที่ 1,000 จุด และมีการปรับฐานการคำนวณดัชนีเมื่อเกิดเหตุการณ์ต่างๆ เช่นเดียวกับ SET Index นอกจากนี้ อาจมีการพิจารณานำหุ้นสามัญในดัชนีที่ถูกสั่งห้ามการซื้อขาย (SP) ติดต่อกันเป็นระยะเวลาตั้งแต่ 20 วันทำการขึ้นไปออกจากการคำนวณ SET50 Index</span></p>
                    <p><span class="ps-5 text-warning fst-italic">ดัชนีราคา SET100 (SET100 index)</span></p>
                    <p><span class="ps-5">SET100 Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) คำนวณจากมูลค่าหุ้นสามัญจำนวน 100 หลักทรัพย์ที่มีมูลค่าหลักทรัพย์ตามราคาตลาดสูง มีสภาพคล่องสูง และมีมูลค่าการซื้อขายสูงอย่างสม่ำเสมอ โดยหุ้นสามัญ 50 ลำดับแรกจะเป็นหลักทรัพย์เดียวกันกับที่เป็นองค์ประกอบของ SET50 Index และการทบทวนรายชื่อหุ้นสามัญที่อยู่ใน SET100 Index จะทำพร้อมกับการทบทวนรายชื่อหุ้นสามัญใน SET50 Index</span></p>
                    <p><span class="ps-5">การคำนวณ SET100 Index เริ่มต้นเมื่อวันที่ 3 พฤษภาคม พ.ศ. 2548 มีค่าดัชนีเริ่มต้นที่ 1,000 จุด และมีการปรับฐานการคำนวณดัชนีเมื่อเกิดเหตุการณ์ต่างๆ เช่นเดียวกับ SET Index นอกจากนี้ อาจมีการพิจารณานำหุ้นสามัญในดัชนีที่ถูกสั่งห้ามการซื้อขาย (SP) ติดต่อกันเป็นระยะเวลาตั้งแต่ 20 วันทำการขึ้นไปออกจากการคำนวณ SET100 Index</span></p>
                    <p><span class="ps-5 text-warning fst-italic">ดัชนีราคา SETHD (SET High Dividend 30 Index)</span></p>
                    <p><span class="ps-5">SETHD เป็นดัชนีราคาชนิดถ่วงน้ำหนักด้วยปัจจัยพื้นฐานของหลักทรัพย์ (fundamentally weighting index) ประกอบด้วย หุ้นสามัญที่มีมูลค่าตามราคาตลาดสูง มีสภาพคล่องสูง และมีอัตราผลตอบแทนจากเงินปันผลสูงรวม 30 หลักทรัพย์ การทบทวนรายชื่อหุ้นสามัญในดัชนีจะทำพร้อมกับการทบทวนรายชื่อหุ้นสามัญใน SET50 Index และ SET100 Index โดยกระบวนการคัดเลือกเริ่มจากการพิจารณาหุ้นที่เป็นองค์ประกอบของ SET100 Index ที่มีค่า dividend payout ratio ไม่เกิน 85% ต่อเนื่องเป็นระยะเวลา 3 ปีย้อนหลัง หลังจากนั้น จะเรียงลำดับตามอัตราผลตอบแทนจากเงินปันผลให้มีหุ้นสามัญทั้งหมด 40 หลักทรัพย์โดยหุ้นสามัญที่มีอัตราผลตอบแทนจากเงินปันผลสูงสุด 20 ลำดับแรกจะได้รับคัดเลือกให้เป็นองค์ประกอบของ SETHD ก่อน ส่วนหุ้นสามัญซึ่งอยู่ในลำดับที่ 21-40 จะพิจารณาหุ้นสามัญที่เคยเป็นองค์ประกอบใน SETHD รอบก่อนหน้าแล้วจึงพิจารณาหุ้นสามัญที่เหลือจนกระทั่งมีหลักทรัพย์ใน SETHD ทั้งหมด 30 หลักทรัพย์</span></p>
                    <p><span class="ps-5">การคำนวณ SETHD เริ่มต้นเมื่อวันที่ 4 กรกฎาคม พ.ศ. 2554 มีค่าดัชนีเริ่มต้นที่ 1,000 จุด และมีการปรับฐานการคำนวณดัชนีเมื่อเกิดเหตุการณ์ต่างๆ เช่นเดียวกับ SET Index</span></p> 
                    <p><span class="ps-5 text-warning fst-italic">ดัชนีราคา sSET</span></p>
                    <p><span class="ps-5">sSET Index เป็นดัชนีใหม่ของตลาดหลักทรัพย์แห่งประเทศไทย ดัชนี sSET เป็นดัชนีที่สะท้อนความเคลื่อนไหวของราคาหุ้นสามัญซึ่งอยู่นอกเหนือดัชนี SET50 และ SET100 ที่มีอยู่เดิม กลุ่มหุ้นดังกล่าวเป็นหุ้นสามัญที่มีสภาพคล่องในการซื้อขายสม่ำเสมอและมีสัดส่วนผู้ถือหุ้นรายย่อยตามที่กำหนด เริ่มใช้ดัชนี SSET Index ตั้งแต่มกราคม พ.ศ. 2560 เป็นต้นไป</span></p>   
                    <p><span class="ps-5 text-warning fst-italic">ดัชนีราคาตลาดหลักทรัพย์ เอ็ม เอ ไอ (mai index)</span></p>
                    <p><span class="ps-5">mai Index เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาด (market capitalization weighted) ที่ใช้แสดงความเคลื่อนไหวโดยรวมของตลาดหลักทรัพย์เอ็ม เอ ไอ (composite index) เริ่มคำนวณ</span></p>
                    <p><span class="ps-5">เมื่อวันที่ 3 กันยายน พ.ศ. 2545 และมีค่าดัชนีเริ่มต้นที่ 100 จุด มีการปรับฐานการคำนวณดัชนีเมื่อมีกรณี ต่างๆ เช่นเดียวกับ SET Index</span></p>
                    <p><span class="ps-5">ส่วนดัชนีผลตอบแทนรวม (total return index) ที่ตลาดหลักทรัพย์แห่งประเทศไทยจัดทำขึ้นนั้น เป็นดัชนีซึ่งคำนวณเพื่อสะท้อนผลตอบแทนทุกประเภทของการลงทุนในหลักทรัพย์ ทั้งผลตอบแทนที่เกิดจากการเปลี่ยนแปลงมูลค่าหลักทรัพย์ที่ลงทุน (capital gain/loss) สิทธิในการจองซื้อหุ้นเพิ่มทุน (rights) และ เงินปันผล (dividends) โดยมีสมมติฐานเพิ่มเติมว่าเงินปันผลที่ได้รับนี้จะถูกนำไปลงทุนในหลักทรัพย์ด้วย (reinvest) โดยตลาดหลักทรัพย์ฯ ได้จัดทำการคำนวณค่าดัชนีผลตอบแทนรวมตลาดหลักทรัพย์ (SET TRI) ดัชนีผลตอบแทนรวม SET50 (SET50 TRI) ดัชนีผลตอบแทนรวม SET100 (SET100 TRI) ดัชนีผลตอบแทน รวม SETHD (SETHD TRI) ดัชนีผลตอบแทนรวมตลาดหลักทรัพย์เอ็ม เอ ไอ (mai TRI) และดัชนีผลตอบแทนรวมรายอุตสาหกรรม (industry TRI)</span></p>
                    <p><span class="ps-5">นอกจากนี้ ตลาดหลักทรัพย์แห่งประเทศไทยได้ทำความร่วมมือกับ FTSE Group ซึ่งเป็นองค์กรที่มีประสบการณ์และความเชี่ยวชาญในการสร้างและบริหารจัดการดัชนีรวมทั้งข้อมูลที่เกี่ยวข้องกับดัชนีในการพัฒนาและเผยแพร่ดัชนีราคา FTSE SET (FTSE SET index series) เพื่อส่งเสริมให้ดัชนีของตลาดทุนไทยมีมาตรฐานและเป็นที่ยอมรับในระดับสากล รวมทั้งเพื่อตอบสนองความต้องการของผู้ลงทุนทั้งในและต่างประเทศให้มากขึ้น</span></p>
                    <p><span class="ps-5">FTSE SET Index Series เป็นดัชนีราคาชนิดถ่วงน้ำหนักด้วยมูลค่าหลักทรัพย์ตามราคาตลาดที่ปรับด้วยการกระจายการถือหุ้นของผู้ถือหุ้นรายย่อย (free-float adjusted market capitalization) ประกอบด้วยหลักทรัพย์ที่ผ่านเกณฑ์สภาพคล่องในการซื้อขาย (liquidity screen) และเกณฑ์การกระจายหุ้นให้แก่ผู้ถือหุ้นรายย่อย (free-float screen) ที่มีการทบทวนทุกๆ 6 เดือนเช่นเดียวกับ SET50 Index</span></p>
                    <p><span class="ps-5">FTSE Group เป็นผู้คำนวณค่าดัชนีและกำหนดให้ใช้วันที่ 29 กุมภาพันธ์ พ.ศ. 2551 เป็นวันฐานมีค่าดัชนีเริ่มต้นที่ 1,000 จุด โดยหลักทรัพย์ในดัชนีที่ถูกสั่งห้ามการซื้อขาย (SP) ติดต่อกันเป็นระยะเวลาตั้งแต่ 20 วันทำการขึ้นไปอาจถูกนำออกจากการคำนวณ</span></p>
                    <p><span class="ps-5 text-warning">ตารางที่ 4-5</span> รายละเอียดของ FTSE SET Index Series</p>
                    <table class="table">
                        <thead class="table-warning text-center">
                           <tr>
                                <th>ชื่อดัชนีราคา</th>
                                <th>รายละเอียด</th>
                            </tr>
                        </thead>
                        <tbody>
                            <tr>
                                <td>FTSE SET Large Cap Index</td>
                                <td>ประกอบด้วยหลักทรัพย์ 30 ตัวแรกในกระดานหลัก (SET main board) ที่ผ่านเกณฑ์การคัดเลือก</td>
                            </tr>
                            <tr>
                                <td>FTSE SET Mid Cap Index</td>
                                <td>ประกอบด้วยหลักทรัพย์ที่อยู่ใน 90% แรกของกระดานหลักที่ผ่านเกณฑ์ การคัดเลือกและไม่อยู่ใน FTSE SET Large Cap Index</td>
                            </tr>
                            <tr>
                                <td>FTSE SET Small Cap Index</td>
                                <td>ประกอบด้วยหลักทรัพย์ที่อยู่ใน 98% แรกของกระดานหลักและไม่อยู่ใน FTSE SET Large Cap Index และ FTSE SET Mid Cap Index</td>
                            </tr>
                            <tr>
                                <td>FTSE SET All Share Index</td>
                                <td>ประกอบด้วยหลักทรัพย์ทุกตัวที่อยู่ใน FTSE SET Large Cap Index, FTSE SET Mid Cap Index และ FTSE SET Small Cap Index</td>
                            </tr>
                            <tr>
                                <td>FTSE SET Mid/Small Cap Index</td>
                                <td>ประกอบด้วยหลักทรัพย์ทุกตัวที่อยู่ใน FTSE SET Mid Cap Index และ FTSE SET Small Cap Index</td>
                            </tr>
                            <tr>
                                <td>FTSE SET Fledgling Index</td>
                                <td>ประกอบด้วยหลักทรัพย์ในกระดานหลักที่มีขนาดเล็กเกินกว่าที่จะรวม อยู่ใน FTSE SET All-Share Index</td>
                            </tr>
                            <tr>
                                <td>FTSE SET Shariah Index</td>
                                <td>
                                    <p>ประกอบด้วยหลักทรัพย์ที่เป็นส่วนประกอบในดัชนีราคา FTSE SET All-Share Index ที่ได้รับการพิจารณาจากบริษัทที่ปรึกษาทางการเงินที่ เชี่ยวชาญเรื่องการลงทุนตามหลักศาสนาอิสลามที่ชื่อว่า Yasaar Limited ซึ่งมีคณะกรรมการที่มีความเชี่ยวชาญด้านศาสนาอิสลาม (Shariah Board) ว่าไม่ขัดกับหลักชาริอะฮ์ (ระบบกฎหมายและ จริยธรรมอิสลาม) นั่นคือ ผ่านเกณฑ์การดำเนินธุรกิจ (business activity screening) และเกณฑ์โครงสร้างทางการเงิน (financial ratios screening) ดังนี้</p>
                                    <p>เกณฑ์การดำเนินธุรกิจ (business activity screening)</p>
                                    <p>บริษัทที่ดำเนินธุรกิจดังต่อไปนี้จะถูกคัดออกจากการคำนวณ</p>
                                    <ol>
                                        <li>ธนาคารสถาบันการเงินหรือประกันภัยที่ไม่ได้ดำเนินธุรกิจตามหลัก ศาสนาอิสลาม</li>
                                        <li>ธุรกิจที่เกี่ยวข้องกับแอลกอฮอล์</li>
                                        <li>ธุรกิจที่มีผลิตภัณฑ์เกี่ยวข้องกับสุกร</li>
                                        <li>ธุรกิจที่เกี่ยวข้องกับบันเทิงประกอบด้วย คาสิโน การพนัน โรงภาพยนตร์ ดนตรี สื่อลามก และโรงแรม</li>
                                        <li>ธุรกิจที่เกี่ยวข้องกับยาสูบ</li>
                                        <li>ธุรกิจที่เกี่ยวข้องกับการผลิตหรือจำหน่ายอาวุธ</li>
                                    </ol>
                                    <p>เกณฑ์โครงสร้างทางการเงิน (financial ratios screening)</p>
                                    <ol>
                                        <li>ส่วนของหนี้ต้องน้อยกว่า 33% ของสินทรัพย์รวม</li>
                                        <li>ส่วนของเงินสดและดอกเบี้ย ต้องน้อยกว่า 33% ของสินทรัพย์รวม</li>
                                        <li>สัดส่วนของบัญชีลูกหนี้และเงินสด ต้องน้อยกว่า 50% ของสินทรัพย์ รวม</li>
                                        <li>ดอกเบี้ยรวม และรายได้อื่นๆ ที่ไม่ถูกต้องตามหลักศาสนาอิสลาม ไม่ควรเกินกว่า 5% ของรายได้รวม</li>
                                    </ol>
                                </td>
                            </tr>
                        </tbody>
                    </table>
                    <p><span class="ps-5">นอกจากนี้ ตั้งแต่ 11 พฤศจิกายน พ.ศ. 2553 เป็นต้นมา ได้มีการจัดทำดัชนีราคา FTSE SET AII-Share Industry Indices ซึ่งเป็นการจัดแบ่งหลักทรัพย์ตามมาตรฐาน Industry Classification Benchmark (ICB) ประกอบด้วยดัชนีราคากลุ่มอุตสาหกรรม (industry group indices) รวม 10 กลุ่ม ดัชนีราคาหมวดธุรกิจหลัก (super sector indices) รวม 19 หมวด และดัชนีราคาหมวดธุรกิจย่อย (sector indices) รวม 39 หมวด</span></p>
                </div>
                <div id="section4-3">
                    <h3 class="text-warning">4.4.3 ข้อมูลราคา สถิติการซื้อขาย</h3>
                    <p><span class="ps-5">ตลาดหลักทรัพย์ฯ มีให้บริการข้อมูลตลาดหลักทรัพย์ฯ (SET information services) ซึ่งเป็นแหล่งรวมข้อมูล ณ ขณะเวลาซื้อขาย (real-time) และข้อมูลราคาซื้อขายในอดีต (historical) ของตลาดตราสารทุน (SET/ mai/ BEX) และตลาดสัญญาซื้อขายล่วงหน้า (TFEX) รวมถึงข้อมูลของบริษัทที่จดทะเบียนในตลาดหลักทรัพย์แห่งประเทศไทย ได้แก่ ข้อมูลข่าว งบการเงิน รายชื่อผู้ถือหุ้นรายใหญ่ คณะกรรมการ สิทธิประโยชน์การลงทุน ฯลฯ ที่ตลาดหลักทรัพย์แห่งประเทศไทยนำเสนอเพื่อให้บริการแก่บริษัทสมาชิก (brokers) ผู้ขายข้อมูลทั้งในและต่างประเทศ สื่อหนังสือพิมพ์ สถาบันการศึกษา กองทุน องค์กรภาครัฐ และผู้ลงทุนทั่วไป โดยมีวัตถุประสงค์ไม่ว่าจะเป็นการใช้ประโยชน์ในเชิงพาณิชย์ หรือเพื่อใช้ศึกษาข้อมูลเพื่อประกอบการลงทุน</span></p>
                    <p><span class="ps-5">บริการข้อมูลตลาดหลักทรัพย์ฯ เป็นบริการที่พัฒนาและประมวลผลโดยตลาดหลักทรัพย์แห่งประเทศไทย เพื่อนำเสนอข้อมูลที่น่าเชื่อถือ ถูกต้อง ทันสมัย และง่ายต่อการใช้งาน พร้อมด้วยบริการในหลากหลายรูปแบบ ที่ผู้รับบริการสามารถเลือกใช้งานให้ตรงกับความต้องการ ทำให้ประหยัดต้นทุนและเวลาในการเก็บข้อมูลด้วยตนเอง</span></p>
                    
                    <h4 class="text-warning">ประเภทข้อมูลที่มีการเผยแพร่</h4>
                    <p><span class="ps-5">ประเภทบริการข้อมูลที่มีการเผยแพร่ แบ่งเป็น 2 ประเภทใหญ่ๆ ตามลักษณะของการนำไปใช้ต่อ ดังนี้</span></p>
                    <h5 class="text-warning ps-5 fst-italic">กลุ่มข้อมูลที่ต้องมีการพัฒนาข้อมูลต่อ (datafeed)</h5>
                    <p class="mb-0"><span class="text-warning ps-5 fst-italic">รายงานการซื้อขายหลักทรัพย์ ณ เวลาซื้อขาย (Real-time Price Reporting System: PRS)</span></p>
                    <p><span class="ps-5">เป็นบริการรายงานข้อมูล ณ เวลาซื้อขาย (real-time information) ซึ่งเชื่อมต่อโดยตรงจากระบบเผยแพร่ข้อมูลของตลาดหลักทรัพย์ฯ โดยผู้รับบริการสามารถเชื่อมต่อเพื่อรับข้อมูลโดยตรงกับระบบเผยแพร่ ข้อมูลของตลาดหลักทรัพย์ฯ หรือรับข้อมูลต่อจากผู้ขายข้อมูลที่ได้รับอนุญาต ในระหว่างช่วงเวลาซื้อขายเพื่อรับข้อมูลซื้อขายของตลาดตราสารทุน (SET/mai/BEX) และ/หรือตลาดสัญญาซื้อขายล่วงหน้า (TFEX) รวมถึงข้อมูลข่าว และข้อมูลงบการเงิน</span></p>
                    <p class="mb-0"><span class="text-warning ps-5 fst-italic">รายงานการซื้อขายหลักทรัพย์ ณ สิ้นวัน (Online Asset Quotation: OAQ)</span></p>
                    <p><span class="ps-5">เป็นบริการข้อมูลราคาปิดหลักทรัพย์และดัชนีหลักทรัพย์ ณ สิ้นวันทำการ ซึ่งถือว่าเป็น "รายงาน สรุปภาพรวมและราคาปิดของตลาดตราสารทุน (SET/mai/BEX) อย่างเป็นทางการ" โดยผู้รับบริการสามารถ ดาวน์โหลดข้อมูลได้โดยตรงจาก https://www.setportal.set.or.th/ ณ สิ้นวันทำการ (ประมาณเวลา 17:20 น. ขึ้นไป) ของทุกวันที่มีการซื้อขายหลักทรัพย์</span></p>
                    <p class="mb-0"><span class="text-warning ps-5 fst-italic">รายงานการซื้อขายตลาดสัญญาซื้อขายล่วงหน้า (TFEX) ณ สิ้นวัน (Online Derivatives Quotation: ODQ)</span></p>
                    <p><span class="ps-5">เป็นบริการข้อมูลราคาปิดของตลาดสัญญาซื้อขายล่วงหน้า (TFEX) ณ สิ้นวันทำการ ซึ่งถือว่าเป็น "รายงานสรุปภาพรวมและราคาปิดของตลาดตลาดสัญญาซื้อขายล่วงหน้า อย่างเป็นทางการ" โดยผู้รับบริการ สามารถดาวน์โหลดข้อมูลได้โดยตรงจาก https://www.setportal.set.or.th/ ณ สิ้นวันทำการ (ประมาณเวลา 18:00 น. ขึ้นไป) ของทุกวันที่มีการซื้อขายหลักทรัพย์</span></p>
                    <p class="mb-0"><span class="text-warning ps-5 fst-italic">รายงานสารสนเทศของบริษัทจดทะเบียน (ระบบบริหารจัดการข้อมูลตลาดหลักทรัพย์สาธารณะ : PSIMS)</span></p>
                    <p><span class="ps-5">เป็นระบบฐานข้อมูลเชิงลึกของบริษัทจดทะเบียนในตลาดหลักทรัพย์แห่งประเทศไทย ซึ่งประกอบไปด้วยข้อมูลสำคัญ 3 ประเภทได้แก่ ข้อมูลราคาซื้อขายหลักทรัพย์ (trading information) ของตลาดตราสารทุน (SET/mai/ BEX) และ/หรือตลาดสัญญาซื้อขายล่วงหน้า (TFEX) รวมถึงข้อมูลบริษัทจดทะเบียน (company information) และข่าวของบริษัทจดทะเบียน (listed company news) โดยผู้รับบริการจะได้รับฐานข้อมูลดังกล่าวตั้งแต่ในอดีต และสามารถดาวน์โหลดข้อมูล update รายวัน ได้โดยตรงจาก https://www.setportal.set.or.th/ ณ สิ้นวันทำการ (ประมาณเวลา 23:00 น. ขึ้นไป) ของทุกวันที่มีการซื้อขายหลักทรัพย์ เพื่อทำการ update ฐานข้อมูลของผู้รับบริการให้เป็นข้อมูลล่าสุดเสมอ</span></p>
                    <h5 class="text-warning ps-5 fst-italic">กลุ่มข้อมูลซึ่งตลาดหลักทรัพย์ฯ พัฒนาระบบงานเพื่อใช้งานข้อมูลต่อ (application)</h5>
                    <p><span class="ps-5">ซึ่งบริการนี้จะมีชื่อว่า "SETSMART" (SET Market Analysis and Reporting Tool) มี 3 ประเภท ได้แก่</span></p>
                    <p class="mb-0"><span class="text-warning ps-5 fst-italic">SETSMART on Extranet</span></p>
                    <p><span class="ps-5">เป็นบริการระบบฐานข้อมูล ที่พัฒนาโดยตลาดหลักทรัพย์ฯ สำหรับผู้ใช้งานในองค์กร ซึ่งสามารถแสดงข้อมูลขณะเวลาซื้อขาย (real time) และข้อมูลย้อนหลัง (historical) ประกอบด้วยข้อมูลหลักทรัพย์ราคาซื้อขายหลักทรัพย์ของตลาดตราสารทุน (SET/mai/BEX) และตลาดสัญญาซื้อขายล่วงหน้า (TFEX) ข้อมูลดัชนี ข้อมูลทางสถิติที่สำคัญ ข่าว และข้อมูลสารสนเทศของบริษัทจดทะเบียนภายใต้บริการเดียวโดยระบบได้ถูกออกแบบมาให้เป็น web application เพียงเปิด web browser ผู้ใช้ก็จะสามารถเข้าใช้งานได้ทันที ผ่านเครือข่าย extranet ของตลาดหลักทรัพย์แห่งประเทศไทย https://www.setsmart.com/</span></p>
                    <p class="mb-0"><span class="text-warning ps-5 fst-italic">SETSMART on Internet</span></p>
                    <p><span class="ps-5">เป็นบริการระบบข้อมูลตลาดหลักทรัพย์บนอินเทอร์เน็ต ที่พัฒนาโดยตลาดหลักทรัพย์ฯ เพื่อเป็นอีกหนึ่งช่องทางเลือกให้แก่ผู้ลงทุนรายย่อย หรือนักศึกษา ในการเข้าถึงข้อมูลย้อนหลัง (historical) ของบริษัทจดทะเบียน และราคาซื้อขายหลักทรัพย์ของตลาดตราสารทุน (SET/mai/BEX) และตลาดสัญญาซื้อขายล่วงหน้า (TFEX) ซึ่ง SETSMART on Internet มี 2 ประเภท ได้แก่ SETSMART ชุดข้อมูลย้อนหลัง 3 ปี และ SETSMART ชุดข้อมูลย้อนหลัง 5 ปี โดยผู้รับบริการสามารถใช้งานผ่านอินเทอร์เน็ตโดยการเข้าไปที่เว็บไซต์ https://www.setsmart.com/</span></p>
                    <p class="mb-0"><span class="text-warning ps-5 fst-italic">SETSMART Enterprise</span></p>
                    <p><span class="ps-5">เป็นระบบฐานข้อมูลตลาดหลักทรัพย์ฯ ซึ่งติดตั้ง ณ สถานที่ของผู้รับบริการ เหมาะสำหรับผู้ใช้ในองค์กรที่มีจำนวนหลายคน โดยจะนำเสนอข้อมูลสารสนเทศ และข่าวย้อนหลังของบริษัทจดทะเบียน ข้อมูลราคาซื้อขายหลักทรัพย์ของตลาดตราสารทุน (SET/ mai/ BEX) และตลาดสัญญาซื้อขายล่วงหน้า (TFEX) และดัชนีย้อนหลัง รวมถึงข้อมูลทางสถิติที่สำคัญไว้ในบริการเดียว ภายใต้รูปแบบการใช้งานที่เป็นสากลนิยมแบบ web-based application โดยผู้รับบริการสามารถใช้งานผ่านระบบอินทราเน็ทภายในองค์กรของสมาชิกที่ติดตั้งระบบ SETSMART enterprise</span></p>   
                </div>
                <div id="section4-4">
                    <h3 class="text-warning">4.4.4 บทวิเคราะห์หลักทรัพย์</h3>
                    <h4 class="text-warning">องค์ประกอบสำคัญในบทวิเคราะห์</h4>
                    <h5 class="text-warning fst-italic ps-5">ด้านตารางและข้อมูล</h5>                    
                    <p class="mb-0"><span class="text-warning ps-5 fst-italic">หน้าแรก</span></p>
                    <div class="ps-3">
                        <ul class="ps-5">
                            <li>ตารางสรุปตัวเลขการดำเนินงานในอดีต (อย่างน้อย 2 ปี) และความคาดหมาย (อย่างน้อย 3 ปี) อาทิ Revenue, EBIT, Net profit, Net profit margin, #of shares, EPS, EPS growth (%), DPS, Dividend payout (%), Net debt/equity, EBIT/I, DSCR, FCFF, Free cash flow/share, EBITDA, EV/EBITDA, P/E, P/BV</li>
                            <li>ตารางข้อมูลที่สำคัญของหุ้นและของบริษัท เช่น คำแนะนำ, ราคาเป้าหมาย (price target), มูลค่าตลาด (market capitalization), ปริมาณการซื้อขายเฉลี่ยต่อวัน (average daily turnover), ราคาปิดสูงสุด/ต่ำสุด ในรอบ 1 ปี (52-week high/low) หรือเท่าที่มี, ค่า Beta, ผู้ถือหุ้นใหญ่ 5–10 รายแรก, ระดับการกำกับดูแลกิจการที่ดี (CG score) โดยผู้อ่านบทวิเคราะห์ควรให้ความสนใจในด้านตรรกะหรือความสอดคล้องกันของข้อมูล เช่น ถ้าราคาเป้าหมาย (price target) ต่ำกว่าราคาหุ้นในตลาด คำแนะนำไม่ควรเป็น "ซื้อ"</li>
                            <li>สำหรับคำแนะนำการลงทุน (investment recommendation) เช่น ซื้อ ขาย หรือถือ และ เหตุผลในการแนะนำดังกล่าว ในบทวิเคราะห์ที่ดีควรให้มุมมองอย่างมีเหตุมีผล นักวิเคราะห์ควรสามารถให้มุมมองทางด้านโอกาสและความเสี่ยงของธุรกิจนั้นๆ ในระยะปานกลาง (3 ปี) ถึงค่อนข้างยาว (5 ปี)</li>
                        </ul>
                    </div>
                    <p class="mb-0"><span class="text-warning ps-5 fst-italic">ภายในบทวิเคราะห์</span></p>
                    <div class="ps-3">
                        <ul class="ps-5">
                            <li>งบการเงินในอดีต (อย่างน้อย 3 ปี) และงบการเงินประเมินในอนาคต (อย่างน้อย 2 ปี)</li>
                            <li>งบการเงินที่สำคัญมี 3 งบ คือ</li>
                            <ul>
                                <li>งบกำไรขาดทุน ควรรวม ratios ที่สำคัญสำหรับงบการเงินนี้ เช่น gross margin, net margin, ROE</li>
                                <li>งบแสดงฐานะการเงิน ควรรวม ratios ที่สำคัญสำหรับงบการเงินนี้ เช่น current ratio, D/E ratio</li>
                                <li>งบกระแสเงินสด ควรรวม ratio ที่สำคัญสำหรับงบการเงินนี้ เช่น operating cash flow/ dividends, operating cash flow/CAPEX</li>
                                <li>สรุปโดยย่อ ตัวเลข ratios หรืออัตราส่วนทางการเงินต่างๆ ที่แสดงให้เห็นถึงสัดส่วนสภาพคล่อง สัดส่วนความสามารถในการทำกำไร สัดส่วนความสามารถในการชำระหนี้ และอัตราการเติบโต</li>
                                <li>สำหรับการแสดงตัวเลขงบการเงิน อาจจะแสดงเป็นรายไตรมาส (quarter) ต่างๆ ด้วย เพื่อ เปรียบเทียบพัฒนาการของธุรกิจในแต่ละไตรมาสหรือเปรียบเทียบผลการดำเนินงานกับ ช่วงเวลาเดียวกันของปีที่ผ่านมา</li>
                            </ul>
                            <li>สำหรับข้อมูลสถิติการดำเนินงานของบริษัทที่เป็นสาระสำคัญในการประกอบธุรกิจของบริษัท ควรเขียนเพื่อให้ผู้อ่านทราบว่ามีข้อมูลสำคัญอะไรในบทวิเคราะห์ และควรแสดงในรูปแบบกราฟ แนวโน้ม เช่น</li>
                            <ul>
                                <li>ธุรกิจค้าปลีก ข้อมูลอัตราการเติบโตของยอดขายจากร้านเดิม (same store sales growth) จำนวนสาขา</li>
                                <li>ธุรกิจถ่านหิน ข้อมูลราคาขายเฉลี่ย ปริมาณจำหน่าย และราคาต้นทุนเฉลี่ย</li>
                                <li>ธุรกิจโรงพยาบาล ข้อมูลค่ารักษาพยาบาลเฉลี่ย จำนวนผู้ป่วยไทยและต่างชาติ จำนวนเตียง และอื่นๆ</li>
                            </ul>
                        </ul>
                    </div>
                    <h5 class="text-warning fst-italic ps-5">ด้านเนื้อหา</h5>
                    <p><span class="ps-5">บทวิเคราะห์ส่วนใหญ่มักเขียนขึ้นเพื่อกล่าวถึงเหตุการณ์บางอย่างที่สำคัญ เช่น งบการเงินที่เพิ่งประกาศออกมา การปรับตัวเลขสมมติฐานของนักวิเคราะห์ (ราคาน้ำมัน และอัตราดอกเบี้ยพื้นฐาน) หรือข้อมูลใหม่ๆ ที่ได้รับจากการทำ company visit ในบทวิเคราะห์ประเภทนี้ จึงควรมีเนื้อหาที่สำคัญดังนี้</span></p>
                    <div class="ps-3">
                        <ul class="ps-5">
                            <li>อธิบายเหตุการณ์ ประเมินอย่างมีเหตุผลว่า เหตุการณ์นี้มีนัยสำคัญอย่างไรกับบริษัท</li>
                            <li>แสดงการปรับตัวเลขประเมิน (revenue, EPS) เนื่องจากเหตุการณ์นี้ (ในกรณีที่มีปัจจัยใหม่ที่ทำให้เกิดนัยยะในการปรับประมาณการใหม่ และควรอ้างอิงหรือเปรียบเทียบกับคำแนะนำเดิม หรือ price target เดิม) โดยในบทวิเคราะห์ที่ดีควรจะคำนึงถึง investment theme (idea) ในการ ลงทุนเสมอ</li>
                            <li>การปรับตัวเลข price target ใหม่นี้ต้องให้สมมติฐานที่เหมาะสมและชัดเจน เช่น GDP ดอกเบี้ย $/THB ราคาวัตถุดิบ ต่างๆ นักวิเคราะห์ควรมี consistency ในการใช้สมมติฐานนั้นๆ และหากการใช้สมมติฐานเปลี่ยนไปจากเดิมควรจะมีการอธิบายถึงเหตุผล มิฉะนั้นการปรับสมมติฐานบ่อยๆ จะทำให้เกิดความสงสัยถึงความไม่มีจุดยืน ขาดความรอบรู้ และมาตรฐานในการทำ report (ทั้งนี้นักวิเคราะห์ยังต้องนำเสนอความเสี่ยงที่อาจเกิดขึ้นในอนาคตด้วยที่อาจจะทำให้ price target นี้มีการเปลี่ยนแปลงไป)</li>
                            <li>price target ควรระบุให้ชัดว่า เป็น target ณ วันใด (สิ้นปีปัจจุบัน หรือปรับเป้าหมายเป็นปีถัดไปแล้ว) ในกรณีธุรกิจมีการเปลี่ยนแปลงอย่างรวดเร็ว เช่น มีการเติบโตอย่างก้าวกระโดดนักวิเคราะห์อาจจะทำการปรับ target price ได้เพื่อให้สะท้อนถึงภาวะหรือมูลค่าทางธุรกิจของ บริษัทด้วย</li>
                            <ul>
                                <li>price target ควรอธิบายว่าใช้เครื่องมือประเมินมูลค่าใด (เช่น P/E ratio, DCF, DDM) รวมถึง สมมติฐานและที่มาของการนำเครื่องมือนั้นๆ มาใช้ (beta, median P/E ratio, WACC)</li>
                            </ul>
                        </ul>
                    </div>
                    <p><span class="ps-5">เนื้อหาที่สำคัญทั้งหมดเหล่านี้ ควรจะสรุปอยู่ภายในหน้าแรกของบทวิเคราะห์ ในกรณีที่เป็นบทวิเคราะห์เชิงลึก เช่น การออกบทวิเคราะห์ครั้งแรก (coverage initiation) องค์ประกอบสำคัญของบทวิเคราะห์เชิงลึกคือ</span></p>
                    <div class="ps-3">
                        <ul class="ps-5">
                            <li>การวิเคราะห์ปัจจัยพื้นฐานของบริษัทโดยเน้นปัจจัยที่มีนัยยะในการทำกำไรของบริษัท (earnings or key drivers) อาทิเช่น ส่วนต่างราคาของผลิตภัณฑ์ปิโตรเคมี ราคาน้ำมัน การเพิ่มขึ้นของ backlog ต้นทุนวัตถุดิบ (สำหรับ initial coverage หรือหุ้นที่เพิ่งออก IPO ควรจะทำ report ให้ละเอียดด้านอุตสาหกรรมควบคู่ไปกับลักษณะการประกอบธุรกิจของบริษัท โครงสร้างผู้ถือหุ้นรวมถึงการวิเคราะห์ปัจจัยต่างๆ ที่จะมีผลกระทบต่อตัวบริษัท เช่นการทำ five forces ในระยะกลางและระยะยาวด้วย เป็นต้น)</li>
                            <li>การวิเคราะห์และประเมินทางด้านอุตสาหกรรม (industry outlook) และ peers comparison อย่างเหมาะสมทั้งในและต่างประเทศ จะทำให้นักวิเคราะห์คาดการณ์อนาคตของบริษัท (earnings outlook) ได้อย่างแม่นยำมากขึ้น</li>
                            <li>การวิเคราะห์ทั้งหมดนี้ต้องมีสมมติฐานที่เหมาะสม ซึ่งจะนำไปสู่การประมาณ price target ที่แม่นยำขึ้น ซึ่งนอกเหนือจากการแสดงสมมติฐานที่เหมาะสมแล้ว ต้องแสดงถึงปัจจัยความเสี่ยงที่จะมากระทบต่อ price target ในอนาคตด้วย</li>
                            <li>sensitivity analysis: price target ควรนำเสนอเป็น 3 กรณี คือ best, base, worst และมีระดับความน่าจะเป็นที่จะเกิดขึ้นของแต่ละเหตุการณ์ ซึ่งรวมถึงเหตุผลและสมมติฐานต่างๆ ในการประเมินรายได้หรือการคาดการณ์ในแต่ละระดับ ความเสี่ยงประกอบการให้น้ำหนักของแต่ละกรณี (เป็น optional แต่ถ้าสามารถแสดงในบทวิเคราะห์ได้ก็จะดีมาก แสดงถึงความละเอียดรอบคอบในการทำบทวิเคราะห์)</li>
                            <li>ทั้งหมดนี้จะนำไปสู่การให้คำแนะนำที่สมเหตุสมผลและน่าเชื่อถือ</li>
                        </ul>
                    </div>
                    <p><span class="ps-5">บทวิเคราะห์เชิงลึกจะต้องแสดงตารางและข้อมูลทุกอย่างที่ได้กล่าวไว้แล้วข้างต้น</span></p>                    
                </div>
                <div id="section4-5">
                    <h3 class="text-warning">4.4.5 ภาษีของการลงทุนในตราสารทุน</h3>
                    <p><span class="ps-5">ภาษีเป็นส่วนหนึ่งของกิจกรรมทางเศรษฐกิจที่เข้ามาเกี่ยวข้องในชีวิตประจำวันของเราค่อนข้างมากทั้งโดยทางตรงและทางอ้อม เช่น การซื้อหาสินค้าและบริการก็จะต้องจ่ายภาษีมูลค่าเพิ่ม หรือแม้กระทั่งการใช้รถใช้ถนนในทุกๆ วันก็จะต้องมีการจ่ายภาษีในรูปของภาษีรถยนต์ที่ต้องมีการจ่ายเป็นประจำทุกปีในส่วนของการลงทุนก็เช่นเดียวกัน ผู้ลงทุนที่ลงทุนในตลาดหลักทรัพย์ฯ เมื่อมีกำไรที่เกิดจากการลงทุนนั้นๆ มีภาระที่ต้องเสียภาษีให้รัฐ ยกเว้นกำไรที่เกิดจากการลงทุนบางประเภทเท่านั้นที่ได้รับการยกเว้นโดยไม่ต้อง เสียภาษี ซึ่งรายละเอียดที่เกี่ยวข้องกับภาษีอันเนื่องมาจากการลงทุนในตลาดหลักทรัพย์ฯ สามารถแจกแจงได้เป็น 2 กรณี คือ กรณีของผู้ลงทุนที่เป็นบุคคลธรรมดา และผู้ลงทุนที่เป็นนิติบุคคล ในแต่ละกรณีมีรายละเอียด ดังนี้</span></p>
                    <p><span class="text-warning fw-bold">ตารางที่ 4-6</span> ภาษีอากรของผู้ลงทุนไทยและผู้ลงทุนต่างชาติที่ประกอบกิจการในประเทศไทย</p>
                    <table class="table">
                        <thead class="table-warning text-center align-middle">
                            <tr>
                                <th>ประเภทเงินได้จากการลงทุนในตลาดหลักทรัพย์</th>
                                <th>อัตราภาษี</th>
                            </tr>
                        </thead>
                        <tbody>
                            <tr>
                                <td colspan="2" class="table-light fw-bold">กำไรจากการขายหลักทรัพย์</td>
                            </tr>
                            <tr>
                                <td>บุคคลธรรมดา</td>
                                <td>ได้รับการยกเว้นภาษี</td>
                            </tr>
                            <tr>
                                <td>นิติบุคคล</td>
                                <td>ไม่มีภาษีหัก ณ ที่จ่าย แต่ต้องนำไปรวมคำนวณเพื่อเสียภาษีเงินได้นิติบุคคล ตามอัตราที่กฎหมายกำหนด</td>
                            </tr>
                        </tbody>
                        <tbody>
                            <tr>
                                <td colspan="2" class="table-light fw-bold">เงินปันผล</td>
                            </tr>
                            <tr>
                                <td>บุคคลธรรมดา</td>
                                <td>
                                    <ul>
                                        <li>10% ภาษีหัก ณ ที่จ่าย ถ้าได้รับเงินปันผลจากบริษัทจดทะเบียน หรือบริษัทจำกัด</li>
                                        <li>เลือกให้หัก 10% ภาษีหัก ณ ที่จ่าย หรือเลือกนำเงินปันผลไปรวมเสียภาษีปลายปี</li>
                                        <li>ได้รับยกเว้นภาษี ถ้าได้รับเงินปันผลจากกิจการที่ได้รับการส่งเสริม BOI</li>
                                    </ul>
                                </td>
                            </tr>
                            <tr>
                                <td>นิติบุคคล</td>
                                <td>
                                    <ul>
                                        <li>10% ภาษีหัก ณ ที่จ่าย ถ้าผู้มีเงินได้ไม่ใช่บริษัทจดทะเบียน</li>
                                        <li>ได้รับยกเว้นภาษี ถ้าผู้มีเงินได้เป็นบริษัทจดทะเบียนและได้ถือหุ้นเป็นเวลา ไม่น้อยกว่า 3 เดือนก่อนจ่าย และ 3 เดือนหลังจ่ายเงินปันผล จากบริษัทไทย หรือกองทุนรวม</li>
                                        <li>ได้รับยกเว้นภาษี ถ้าผู้มีเงินได้ถือหุ้นในบริษัทผู้จ่ายเงินปันผลอย่างน้อย 25% ของหุ้นทั้งหมดเป็นเวลาไม่น้อยกว่า 3 เดือนก่อนจ่าย และ 3 เดือนหลังจ่าย เงินปันผล และบริษัทดังกล่าวมิได้ถือหุ้นในบริษัท ผู้มีเงินได้</li>
                                        <li>ได้รับยกเว้นภาษี ถ้าได้รับเงินปันผลจากกิจการที่ได้รับการส่งเสริมการลงทุน (BOI)</li>
                                    </ul>
                                </td>
                            </tr>
                        </tbody>
                    </table>
                    <p><span class="text-warning fw-bold">ตารางที่ 4-7</span> ภาษีอากรของผู้ลงทุนต่างประเทศที่มิได้ประกอบกิจการในประเทศไทย</p>
                    <table class="table">
                        <thead class="table-warning text-center align-middle">
                            <tr>
                                <th>ประเภทเงินได้จากการลงทุนในตลาดหลักทรัพย์</th>
                                <th>อัตราภาษี</th>
                            </tr>
                        </thead>
                        <tbody>
                            <tr>
                                <td colspan="2" class="table-light fw-bold">กำไรจากการขายหลักทรัพย์</td>
                            </tr>
                            <tr>
                                <td>บุคคลธรรมดา</td>
                                <td>ได้รับการยกเว้นภาษี</td>
                            </tr>
                            <tr>
                                <td>นิติบุคคล</td>
                                <td>15% ภาษีหัก ณ ที่จ่าย</td>
                            </tr>
                        </tbody>
                        <tbody>
                            <tr>
                                <td colspan="2" class="table-light fw-bold">เงินปันผล</td>
                            </tr>
                            <tr>
                                <td>บุคคลธรรมดา</td>
                                <td>10% ภาษีหัก ณ ที่จ่าย</td>
                            </tr>
                            <tr>
                                <td>นิติบุคคล</td>
                                <td>10% ภาษีหัก ณ ที่จ่าย</td>
                            </tr>
                        </tbody>
                    </table>
                </div>
            </div>
        </div>
        <div class="row" id="summary">
            <h1 class="text-warning">บทสรุป</h1>
            <p><span class="ps-5">ตลาดหลักทรัพย์แห่งประเทศไทยซื้อขายหลักทรัพย์ด้วยระบบซื้อขายที่เรียกว่า SET CONNECT ที่สามารถรองรับปริมาณการซื้อขายมากๆ ได้ มีมาตรฐานการเชื่อมต่อที่เป็นสากลและรองรับการซื้อขายแบบ High Frequency Trading ในการซื้อขายหลักทรัพย์จะต้องกระทำผ่านบริษัทสมาชิกของตลาดหลักทรัพย์ฯ เท่านั้น โดยบริษัทสมาชิก และบุคคลที่ทำหน้าที่ส่งคำสั่งซื้อขายในนามของบริษัทสมาชิกจะต้องได้รับอนุญาตจากตลาดหลักทรัพย์ฯ</span></p>
            <p><span class="ps-5">วิธีการซื้อขายหลักทรัพย์มี 2 วิธีคือการซื้อขายด้วยวิธีจับคู่อัตโนมัติ (automatic order matching: AOM) โดยจัดเรียงคำสั่งซื้อขายตามลำดับของราคาและเวลาที่ดีที่สุด (price then time priority) และการซื้อขายด้วยวิธีบันทึกการซื้อขาย (trade report) ซึ่งเป็นการซื้อขายที่ผู้ซื้อและผู้ขายได้ทำการต่อรองเพื่อตกลงซื้อขายกันแล้วบันทึกรายการผ่านบริษัทสมาชิกเข้ามาในระบบ</span></p>
            <p><span class="ps-5">ในการซื้อขายหลักทรัพย์ ตลาดหลักทรัพย์ฯ ได้กำหนดกฎเกณฑ์เกี่ยวกับราคาซื้อขาย ประเภทคำสั่งซื้อขาย เวลาในการซื้อขาย รวมทั้งการขึ้นเครื่องหมายสิทธิประโยชน์และเครื่องหมายประกอบการซื้อขาย เป็นการแจ้งให้ผู้ลงทุนทราบถึงสถานการณ์และเงื่อนไขพิเศษ ที่อาจส่งผลกระทบต่อหลักทรัพย์ของบริษัทจดทะเบียนต่างๆ หลักเกณฑ์ต่างๆ ที่กำหนดขึ้นนั้นเป็นไปเพื่อให้เกิดความมั่นใจในความถูกต้อง และประสิทธิภาพในการซื้อขายหลักทรัพย์</span></p>
            <p><span class="ps-5">ในการซื้อขายหลักทรัพย์ ตลาดหลักทรัพย์ฯ ได้กำหนดกฎเกณฑ์เกี่ยวกับราคาซื้อขาย ประเภทคำสั่งซื้อขาย เวลาในการซื้อขาย รวมทั้งการขึ้นเครื่องหมายสิทธิประโยชน์และเครื่องหมายประกอบการซื้อขาย เป็นการแจ้งให้ผู้ลงทุนทราบถึงสถานการณ์และเงื่อนไขพิเศษ ที่อาจส่งผลกระทบต่อหลักทรัพย์ของบริษัทจดทะเบียนต่างๆ หลักเกณฑ์ต่างๆ ที่กำหนดขึ้นนั้นเป็นไปเพื่อให้เกิดความมั่นใจในความถูกต้องและประสิทธิภาพในการซื้อขายหลักทรัพย์</span></p>
            <p><span class="ps-5">นอกจากนั้นกรณีที่สภาวะการซื้อขายมีความผันผวนรุนแรงเพื่อให้ผู้ลงทุนมีเวลาในการตรวจสอบข้อมูลข่าวสารที่มีผลกระทบต่อการลงทุนอย่างครบถ้วน ตลาดหลักทรัพย์ฯ ได้มีข้อกำหนดการหยุดการซื้อขายเป็นการชั่วคราวกรณี circuit breaker และในกรณีที่อุปกรณ์ที่ใช้ในระบบซื้อขายหลักทรัพย์ ในตลาดหลักทรัพย์ฯ ขัดข้อง ซึ่งส่งผลให้ไม่อาจซื้อหรือขายหลักทรัพย์จดทะเบียนในตลาดหลักทรัพย์ฯ ได้ตามปกติ ตลาดหลักทรัพย์ฯ ได้ออกแนวทางปฏิบัติ และมาตรการหรือแผนสำรองเผื่อฉุกเฉินเพื่อให้การซื้อขายหลักทรัพย์จดทะเบียนในตลาดหลักทรัพย์ฯ ดำเนินไปอย่างต่อเนื่อง</span></p>
            <p><span class="ps-5">เนื่องจากการซื้อขายหลักทรัพย์นั้นเป็นการซื้อขายผ่านระบบของตลาดหลักทรัพย์ฯ ซึ่งผู้ที่จะทำการซื้อและผู้ที่จะทำการขายต่างไม่ทราบว่าฝ่ายตรงข้ามเป็นบุคคลใด ตลาดหลักทรัพย์ฯ จึงจำเป็นต้องมีการกำกับดูแลการซื้อขายหลักทรัพย์ให้เกิดความยุติธรรม โปร่งใส น่าเชื่อถือ และถูกต้อง โดยแนวทางในการกำกับดูแลการซื้อขายหลักทรัพย์นั้นประกอบด้วยแนวทาง 2 ประการ ได้แก่</span></p>
            <div class="ps-3">
                <ol class="ps-5">
                    <li>การป้องกันไม่ให้เกิดการซื้อขายหลักทรัพย์ที่ไม่เป็นธรรม (prevention)</li>
                    <li>การติดตามและตรวจสอบการซื้อขายหลักทรัพย์ (investigation)</li>
                </ol>
            </div>
            <p><span class="ps-5">ทั้งนี้ การกระทำที่นำไปสู่ความผิดนั้น จะมี 2 แบบคือ เป็นความผิดตามข้อบังคับของตลาดหลักทรัพย์ฯ ที่เกี่ยวข้องกับการซื้อขายหลักทรัพย์ ซึ่งจะมีบทลงโทษในลักษณะของการภาคทัณฑ์ การปรับเป็นจำนวนเงินการพักการปฏิบัติงาน เป็นต้น ส่วนการกระทำความผิดที่เป็นความผิดตามข้อกฎหมาย คือ พระราชบัญญัติหลักทรัพย์และตลาดหลักทรัพย์ พ.ศ. 2535 นั้น ผู้กระทำความผิดอาจถูกดำเนินคดีได้ 2 ทางคือ การดำเนินคดีอาญา หรือการดำเนินมาตรการลงโทษทางแพ่ง ขึ้นกับการพิจารณาของคณะกรรมการ ก.ล.ต. ถึงระดับความร้ายแรงของการกระทำความผิด ผลกระทบต่อตลาดทุน พยานหลักฐานที่นำมาใช้พิสูจน์ความผิด และความคุ้มค่าในการดำเนินมาตรการนั้น</span></p>
            <p><span class="ps-5">การมีข้อมูลในการวิเคราะห์ประกอบการตัดสินใจลงทุนอย่างเพียงพอ มีความจำเป็นอย่างยิ่งสำหรับ ผู้ลงทุน ได้แก่</span></p>
            <div class="ps-3">
                <ol class="ps-5">
                    <li>ข้อมูลเกี่ยวกับการดำเนินงานของบริษัทจดทะเบียน หรือข้อมูลที่มีผลกระทบต่อราคาซื้อขาย หลักทรัพย์ของบริษัท ต่อการตัดสินใจลงทุน หรือต่อสิทธิประโยชน์ของผู้ถือหุ้น</li>
                    <li>ข้อมูลราคาและสถิติการซื้อขายในอดีตเพื่อใช้ศึกษาข้อมูลประกอบการลงทุน</li>
                    <li>ดัชนีราคาหลักทรัพย์ เพื่อเป็นเครื่องชี้วัดที่สะท้อนภาพรวมการเคลื่อนไหวของระดับราคาซื้อขายหลักทรัพย์ ว่ามีการเปลี่ยนแปลงขึ้นลงอย่างไรในปัจจุบัน และยังสามารถใช้เป็นตัวเปรียบเทียบ (benchmark) เพื่อวัดผลการบริหารของกองทุนรวม และใช้เป็นปัจจัยอ้างอิงในการออกสัญญาซื้อขายล่วงหน้า หรือตราสารทางการเงินต่างๆ</li>
                    <li>บทวิเคราะห์บริษัทจดทะเบียน</li>
                </ol>
            </div>
            <p><span class="ps-5">ข้อมูลเหล่านี้ผู้ทำหน้าที่ติดต่อผู้ลงทุนจะต้องทราบถึงแหล่งข้อมูล ระยะเวลาที่จะมีการเผยแพร่รวมทั้งคุณภาพของข้อมูลเหล่านั้นในการที่จะนำมาเผยแพร่ให้แก่ผู้ลงทุน</span></p>
            
            <h1 class="text-warning">ภาคผนวกท้ายบทที่ 4</h1>
            <p><span class="ps-5">ตัวอย่างบทวิเคราะห์หลักทรัพย์ของบริษัทหลักทรัพย์เมย์แบงก์กิมเอ็ง (ประเทศไทย) จำกัด (มหาชน)</span></p>
            <div class="card border-0"><img src="../../src/images/icbooks/book-3/appendix-4-1.png" class="img-fluid m-0 w-100" alt="appendix-4-1"></div>
            <div class="card border-0"><img src="../../src/images/icbooks/book-3/appendix-4-2.png" class="img-fluid m-0 w-100" alt="appendix-4-2"></div>
            <div class="card border-0"><img src="../../src/images/icbooks/book-3/appendix-4-3.png" class="img-fluid m-0 w-100" alt="appendix-4-3"></div>
            <div class="card border-0"><img src="../../src/images/icbooks/book-3/appendix-4-4.png" class="img-fluid m-0 w-100" alt="appendix-4-4"></div>
            <div class="card border-0"><img src="../../src/images/icbooks/book-3/appendix-4-5.png" class="img-fluid m-0 w-100" alt="appendix-4-5"></div>
            <div class="card border-0"><img src="../../src/images/icbooks/book-3/appendix-4-6.png" class="img-fluid m-0 w-100" alt="appendix-4-6"></div>
            <div class="card border-0"><img src="../../src/images/icbooks/book-3/appendix-4-7.png" class="img-fluid m-0 w-100" alt="appendix-4-7"></div>
            <div class="card border-0"><img src="../../src/images/icbooks/book-3/appendix-4-8.png" class="img-fluid m-0 w-100" alt="appendix-4-8"></div>
            <div class="card border-0"><img src="../../src/images/icbooks/book-3/appendix-4-9.png" class="img-fluid m-0 w-100" alt="appendix-4-9"></div>
            <div class="card border-0"><img src="../../src/images/icbooks/book-3/appendix-4-10.png" class="img-fluid m-0 w-100" alt="appendix-4-10"></div>
            <div class="card border-0"><img src="../../src/images/icbooks/book-3/appendix-4-11.png" class="img-fluid m-0 w-100" alt="appendix-4-11"></div>
            <div class="card border-0"><img src="../../src/images/icbooks/book-3/appendix-4-12.png" class="img-fluid m-0 w-100" alt="appendix-4-12"></div>
            <div class="card border-0"><img src="../../src/images/icbooks/book-3/appendix-4-13.png" class="img-fluid m-0 w-100" alt="appendix-4-13"></div>
            <div class="card border-0"><img src="../../src/images/icbooks/book-3/appendix-4-14.png" class="img-fluid m-0 w-100" alt="appendix-4-14"></div>
            <div class="card border-0"><img src="../../src/images/icbooks/book-3/appendix-4-15.png" class="img-fluid m-0 w-100" alt="appendix-4-15"></div>
            <div class="card border-0"><img src="../../src/images/icbooks/book-3/appendix-4-16.png" class="img-fluid m-0 w-100" alt="appendix-4-16"></div>
            <div class="card border-0"><img src="../../src/images/icbooks/book-3/appendix-4-17.png" class="img-fluid m-0 w-100" alt="appendix-4-17"></div>
            <div class="card border-0"><img src="../../src/images/icbooks/book-3/appendix-4-18.png" class="img-fluid m-0 w-100" alt="appendix-4-18"></div>
        </div>
        <div class="row border-top" id="reference">
            <small><a href="#from1" id="to1">\(\scriptsize ^1\)</a> การซื้อขายตั้งแต่วันศุกร์ที่ 2 มีนาคม พ.ศ. 2561 เป็นต้นไป บริษัท สำนักหักบัญชี (ประเทศไทย) จำกัด จะปรับ วันชำระราคาและส่งมอบหลักทรัพย์เป็นวันทำการที่สองนับจากวันที่ซื้อขาย (T+2)</small>
            <small><a href="#from2" id="to2">\(\scriptsize ^2\)</a> เนื่องจากบริษัท สำนักหักบัญชี (ประเทศไทย) จำกัด จะปรับวันชำระราคาและส่งมอบหลักทรัพย์เป็นวันทำการที่สองนับจากวันที่ซื้อขาย (T+2) เริ่มแต่วันที่ 2 มีนาคม พ.ศ. 2561 เป็นต้นไป ดังนั้นการขึ้นเครื่องหมาย X ก็จะปรับเป็น 2 วันทำการด้วยเช่นกัน</small>
            <small><a href="#from3" id="to3">\(\scriptsize ^3\)</a> เช่น จำนวนสมาชิกทั้งหมด 33 ราย, 1/3 ของสมาชิกทั้งหมดคือ 11 ราย ดังนั้นต้องมีสมาชิกขัดข้อง 12 รายขึ้นไป จึงจะเป็นไปตามหลักเกณฑ์</small>
            <small><a href="#from4" id="to4">\(\scriptsize ^4\)</a> ตัวอย่างเช่น กรมป้องกันและบรรเทาสาธารณภัย กระทรวงมหาดไทย ได้กำหนดความหมายของการก่อการจลาจลว่าหมายถึง การก่อความไม่สงบที่มีลักษณะคล้ายสงครามกลางเมือง คือมีมวลชนขนาดใหญ่รวมตัวกันเคลื่อนไหวเพื่อนำไปสู่การเปลี่ยนแปลง และอาจจะไม่สามารถควบคุมมวลชนที่มารวมตัวกันนั้นได้ จนนำไปสู่การจลาจล สร้างความวุ่นวาย สับสนและเกิดความเสียหาย โดยเมื่อสถานการณ์พัฒนาสู่การจลาจลแล้วก็จะมีการปราบปรามจากเจ้าหน้าที่รัฐ </small>
            <small><a href="#from5" id="to5">\(\scriptsize ^5\)</a> ตัวอย่างเช่น กรมป้องกันและบรรเทาสาธารณภัย กระทรวงมหาดไทย ได้กำหนดความหมายของการก่อการร้ายว่า หมายถึง การกระทำใดๆ ที่สร้างความปั่นป่วนให้ประชาชนเกิดความหวาดกลัว หรือเพื่อขู่เข็ญหรือบีบบังคับรัฐบาล หรือองค์การระหว่างประเทศให้กระทำหรือละเว้นกระทำการอย่างหนึ่งอย่างใดอันก่อให้เกิดความเสียหายต่อชีวิตและทรัพย์สินที่สำคัญ</small>
            <small><a href="#from6" id="to6">\(\scriptsize ^6\)</a> เนื่องจาก บริษัท สำนักหักบัญชี (ประเทศไทย) จำกัด จะปรับวันชำระราคาและส่งมอบหลักทรัพย์เป็นวันทำการที่สองนับจากวันที่ซื้อขาย (T+2) เริ่มแต่วันที่ 2 มีนาคม พ.ศ. 2561 เป็นต้นไป ดังนั้นการขึ้นเครื่องหมาย X ก็จะปรับเป็น 2 วันทำการด้วยเช่นกัน</small>
        </div>
    </div>
</body>
</html>
