<!DOCTYPE html>
<html lang="th">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <meta name="keywords" content="ความรู้พื้นฐาน,การเงิน,การลงทุน">
    <meta name="viewport" content="width=device-width, initial-scale=1.0">
    <title>บทที่ 5 ความรู้พื้นฐานเกี่ยวกับตราสารหนี้</title>
    <link href="https://cdn.jsdelivr.net/npm/bootstrap@5.3.3/dist/css/bootstrap.min.css" rel="stylesheet" integrity="sha384-QWTKZyjpPEjISv5WaRU9OFeRpok6YctnYmDr5pNlyT2bRjXh0JMhjY6hW+ALEwIH" crossorigin="anonymous">
    <link rel="stylesheet" href="https://cdn.jsdelivr.net/npm/katex@0.16.11/dist/katex.min.css" integrity="sha384-nB0miv6/jRmo5UMMR1wu3Gz6NLsoTkbqJghGIsx//Rlm+ZU03BU6SQNC66uf4l5+" crossorigin="anonymous">
    <script src="https://cdn.jsdelivr.net/npm/bootstrap@5.3.3/dist/js/bootstrap.bundle.min.js" integrity="sha384-YvpcrYf0tY3lHB60NNkmXc5s9fDVZLESaAA55NDzOxhy9GkcIdslK1eN7N6jIeHz" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/katex.min.js" integrity="sha384-7zkQWkzuo3B5mTepMUcHkMB5jZaolc2xDwL6VFqjFALcbeS9Ggm/Yr2r3Dy4lfFg" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/contrib/auto-render.min.js" integrity="sha384-43gviWU0YVjaDtb/GhzOouOXtZMP/7XUzwPTstBeZFe/+rCMvRwr4yROQP43s0Xk" crossorigin="anonymous" onload="renderMathInElement(document.body);"></script>
    <link rel="stylesheet" href="https://fonts.googleapis.com/css2?family=Itim">
    <link rel="stylesheet" href="../../src/css/style.css">
</head>
<body>
    <nav class="navbar bg-body-tertiary sticky-top">
        <div class="container">
            <a class="navbar-brand" href="index.html">ตราสารทั่วไป หลักสูตรผู้แนะนำการลงทุนตราสารทั่วไป</a>
            <button class="navbar-toggler border-0" type="button" data-bs-toggle="offcanvas" data-bs-target="#offcanvasNavbar"
                aria-controls="offcanvasNavbar" aria-label="Toggle navigation">
                <span class="navbar-toggler-icon"></span>
            </button>
            <div class="offcanvas offcanvas-end" tabindex="-1" id="offcanvasNavbar"
                aria-labelledby="offcanvasNavbarLabel">
                <div class="offcanvas-header">
                    <h5 class="offcanvas-title" id="offcanvasNavbarLabel">สารบัญ</h5>
                    <button type="button" class="btn-close" data-bs-dismiss="offcanvas" aria-label="Close"></button>
                </div>
                <div class="offcanvas-body">
                    <ul class="list-unstyled ps-3">
                        <li><a href="chapter5.html#section1" class="text-decoration-none text-warning">5.1 ลักษณะเบื้องต้นของตราสารหนี้</a></li>
                        <ul class="list-unstyled ps-3">
                            <li><a href="chapter5.html#section1-1" class="text-decoration-none text-warning">5.1.1 ความหมายของตราสารหนี้</a></li>
                            <li><a href="chapter5.html#section1-2" class="text-decoration-none text-warning">5.1.2 การระดมทุนจากแหล่งหนี้</a></li>
                            <li><a href="chapter5.html#section1-3" class="text-decoration-none text-warning">5.1.3 พัฒนาการของตลาดตราสารหนี้ไทย</a></li>
                            <li><a href="chapter5.html#section1-4" class="text-decoration-none text-warning">5.1.4 ลักษณะของตลาดตราสารหนี้ในประเทศไทย</a></li>
                            <li><a href="chapter5.html#section1-5" class="text-decoration-none text-warning">5.1.5 ความแตกต่างระหว่างตราสารหนี้และตราสารทุนและประโยชน์ของการลงทุนในตราสารหนี้</a></li>
                            <li><a href="chapter5.html#section1-6" class="text-decoration-none text-warning">5.1.6 องค์ประกอบของตราสารหนี้</a></li>
                            <li><a href="chapter5.html#section1-7" class="text-decoration-none text-warning">5.1.7 ผลตอบแทนจากการลงทุนในตราสารหนี้</a></li>
                        </ul>
                        <li><a href="chapter5.html#section2" class="text-decoration-none text-warning">5.2 ประเภทของตราสารหนี้</a></li>
                        <ul class="list-unstyled ps-3">
                            <li><a href="chapter5.html#section2-1" class="text-decoration-none text-warning">5.2.1 แบ่งตามอายุของตราสารหนี้</a></li>
                            <li><a href="chapter5.html#section2-2" class="text-decoration-none text-warning">5.2.2 แบ่งตามประเภทผู้ออก</a></li>
                            <li><a href="chapter5.html#section2-3" class="text-decoration-none text-warning">5.2.3 แบ่งตามลักษณะการถือ</a></li>
                            <li><a href="chapter5.html#section2-4" class="text-decoration-none text-warning">5.2.4 แบ่งตามวิธีการชำระดอกเบี้ย</a></li>
                            <li><a href="chapter5.html#section2-5" class="text-decoration-none text-warning">5.2.5 แบ่งตามวิธีการชำระคืนเงินต้น</a></li>
                            <li><a href="chapter5.html#section2-6" class="text-decoration-none text-warning">5.2.6 แบ่งตามสิทธิเรียกร้อง</a></li>
                            <li><a href="chapter5.html#section2-7" class="text-decoration-none text-warning">5.2.7 แบ่งตามหลักประกัน</a></li>
                            <li><a href="chapter5.html#section2-8" class="text-decoration-none text-warning">5.2.8 แบ่งตามชนิดของสิทธิแฝงที่ติดมากับตราสารหนี้</a></li>
                            <li><a href="chapter5.html#section2-9" class="text-decoration-none text-warning">5.2.9 ตราสารหนี้ประเภทอื่นๆ ที่ควรทราบ</a></li>
                        </ul>
                    </ul>
                </div>
            </div>
        </div>
    </nav>
    <div class="container-lg">
        <div class="row my-5">
            <h1 class="text-warning">บทที่ 5 ความรู้พื้นฐานเกี่ยวกับตราสารหนี้</h1>
            <p><span class="ps-5">ตราสารหนี้เป็นตราสารทางการเงินชนิดหนึ่งที่ได้รับความนิยมใช้เป็นเครื่องมือในการระดมเงินทุนและเป็นทางเลือกในการลงทุนที่สำคัญ โดยผู้ออกตราสารหนี้มีฐานะเป็นผู้กู้หรือลูกหนี้ ในขณะที่ผู้ถือมีฐานะเป็นผู้ให้กู้หรือเป็นเจ้าหนี้ ผู้ที่ออกตราสารหนี้เป็นได้ทั้งภาครัฐและภาคเอกชน ซึ่งมีวัตถุประสงค์ของการระดมเงินทุนไปใช้ในกิจกรรมต่างๆ สำหรับภาครัฐการออกตราสารหนี้เพื่อนำเงินไปลงทุนในโครงการต่างๆ ของภาครัฐถือเป็นการพัฒนาเศรษฐกิจและสังคมของประเทศ ในขณะที่บริษัทเอกชนที่ออกตราสารหนี้จะได้ตันทุนหนี้สินที่ต่ำกว่าต้นทุนส่วนที่เกิดจากหุ้นสามัญและยังสามารถนำดอกเบี้ยจ่ายที่ชำระคืนแก่ผู้ถือตราสารหนี้ไปหักลดหย่อนภาษีได้</span></p>
            <p><span class="ps-5">นอกจากนี้ตราสารหนี้ยังถือเป็นทางเลือกในการลงทุนที่สำคัญ ซึ่งผู้ลงทุนสามารถใช้ตราสารหนี้เพื่อกระจายความเสี่ยงและเป็นเครื่องมือในการบริหารกลุ่มหลักทรัพย์ลงทุนได้ โดยเฉพาะผู้ลงทุนที่มีวัตถุประสงค์หลักเพื่อการออมระยะยาว เช่น กองทุนบำเหน็จบำนาญข้าราชการ กองทุนสำรองเลี้ยงชีพ กลุ่มธุรกิจประกันภัย ฯลฯ ตราสารหนี้จึงเป็นทางเลือกในการลงทุนที่เหมาะสมเพราะสามารถคาดการณ์ผลตอบแทนจากการลงทุนได้ง่ายกว่าการลงทุนในหุ้นสามัญ ทั้งนี้ สามารถจัดแบ่งประเภทตราสารหนี้ได้หลายวิธี ได้แก่ แบ่งตามอายุของตราสารหนี้ แบ่งตามประเภทผู้ออก แบ่งตามลักษณะการถือ แบ่งตามวิธีการชำระดอกเบี้ย แบ่งตามวิธีการชำระคืนเงินตัน แบ่งตามสิทธิเรียกร้อง แบ่งตามหลักประกัน และแบ่งตามชนิดของสิทธิแฝงที่ติดมากับตราสารหนี้ ตราสารหนี้จึงเป็นองค์ประกอบที่สำคัญของระบบเศรษฐกิจ และระบบการเงินของประเทศ ทั้งในแง่ของการเป็นเครื่องมือในการระดมทุนของทั้งภาครัฐและภาคเอกชน เป็นแหล่งออมเงินและทางเลือกในการลงทุนของประชาชน</span></p>
            <p><span class="ps-5">ตลาดตราสารหนี้ของประเทศไทยมีพัฒนาการตั้งแต่ปี พ.ศ. 2476 เป็นต้นมา เริ่มจากการออกพันธบัตรรัฐบาลโดยกระทรวงการคลังผ่านทั้งช่วงเวลาที่ประเทศมีงบประมาณขาดดุลและเกินดุลซึ่งส่งผลให้ปริมาณพันธบัตรรัฐบาลมีปริมาณมากและน้อยตามลำดับ และในเวลาต่อมาสำนักงานคณะกรรมการ ก.ล.ต. ได้เล็งเห็นถึงความจำเป็นในการพัฒนาตลาดตราสารหนี้จึงให้มีการจัดตั้ง "ชมรมผู้ค้าตราสารหนี้” ขึ้นและมีพัฒนาการโดยลำดับมาจนเป็น "สมาคมตลาดตราสารหนี้ไทย: The Thai Bond Market Association (ThaiBMA)” ในปัจจุบัน นอกจากนี้ในประเทศไทยยังมีการจัดตั้งตลาดตราสารหนี้ (Thailand Bond Exchange: TBX) ซึ่งเป็นตลาดที่เป็นทางการที่มีการนำเสนอข้อมูลที่โปร่งใสตลอดจนถึงกระบวนการส่งมอบและชำระราคาที่เชื่อถือได้</span></p>
            <div id="section1">
                <h2 class="text-warning">5.1 ลักษณะเบื้องต้นของตราสารหนี้</h2>
                <div id="section1-1">
                    <h3 class="text-warning">5.1.1 ความหมายของตราสารหนี้</h3>
                    <p><span class="ps-5">ตราสารหนี้ (fixed-income security) คือ ตราสารทางการเงินประเภทหนึ่งที่แสดงความเป็นหนี้ระหว่างผู้ออกและผู้ถือ โดยผู้ออกตราสารมีฐานะเป็นผู้กู้หรือลูกหนี้ ในขณะที่ผู้ซื้อหรือผู้ถือมีฐานะเป็นผู้ให้กู้หรือเจ้าหนี้ และผู้ออกตราสารหนี้มีข้อผูกพันทางกฎหมายที่จะต้องชำระผลตอบแทนในรูปของดอกเบี้ยเป็นงวดๆ และชำระคืนเงินต้นหรือผลประโยชน์อื่นใดให้กับผู้ถือเมื่อครบกำหนดเวลาซึ่งโดยทั่วไป คือ วันครบอายุของตราสาร</span></p>
                    <p><span class="ps-5">โดยลักษณะทั่วไปของความเป็นตราสารนั้นจะมีความเป็นมาตรฐาน และสามารถซื้อขายเปลี่ยนมือกันได้ จึงอาจกล่าวอีกนัยหนึ่งได้ว่า ตราสารหนี้ก็คือ การกู้ยืมเงินประเภทหนึ่งที่มีความเป็นมาตรฐาน และสามารถซื้อขายเปลี่ยนมือกันได้ ทั้งนี้ ตราสารหนี้ยังมีคุณสมบัติที่สามารถแบ่งออกเป็นหน่วยย่อยที่เท่ากันโดยที่ผลประโยชน์หรืออัตราผลตอบแทนของทุกหน่วยเหมือนกันทุกประการ สำหรับการเรียกชื่อตราสารหนี้ในประเทศไทย สามารถแบ่งตามผู้ออก คือ ตราสารหนี้ที่ออกโดยรัฐบาลหรือองค์กรของรัฐจะเรียกว่า พันธบัตร ส่วนตราสารหนี้ที่ออกโดยภาคเอกชนจะเรียกว่า หุ้นกู้</span></p>
                </div>
                <div id="section1-2">
                    <h3 class="text-warning">5.1.2 การระดมทุนจากแหล่งหนี้</h3>
                    <p><span class="ps-5">ตราสารหนี้สามารถออกจำหน่ายได้ทั้งภาครัฐและภาคเอกชน ซึ่งวัตถุประสงค์ของการออกจำหน่ายตราสารหนี้คล้ายกับตราสารทุน คือ ผู้ออกตราสารหนี้ต้องการระดมเงินทุนเพื่อนำไปใช้ในองค์กร (ในกรณีภาครัฐ) หรือกิจการ (ในกรณีภาคเอกชน)</span></p>
                    <p><span class="ps-5">สำหรับรัฐบาล การระดมเงินทุนโดยการออกตราสารหนี้หรือพันธบัตรรัฐบาล ประการแรก ถือเป็นการสร้างสมดุลด้านรายรับและรายจ่ายของรัฐบาล เพราะรายรับส่วนใหญ่ของรัฐบาล คือ ภาษีอากร ซึ่งอาจไม่สมดุลกับรายจ่ายของรัฐบาล ฉะนั้นรัฐบาลจึงออกตราสารหนี้เพื่อระดมเงินทุนสำหรับจ่ายรายจ่ายก่อน และชำระคืนตราสารหนี้จากรายรับภาษีอากรภายหลัง นอกจากนี้เหตุผลอีกประการหนึ่ง คือ ภาครัฐต้องการระดมทุนเพื่อลงทุนในโครงการขนาดใหญ่ เช่น สาธารณูปโภค ซึ่งต้องใช้เงินทุนปริมาณมาก รัฐบาลจึงออกตราสารหนี้เพื่อระดมเงินลงทุนก่อน และทยอยชำระคืนจากรายรับในปีถัดๆ ไป เหตุผลประการที่สองนี้นับเป็นเหตุผลที่สำคัญที่สุด เพราะการลงทุนของภาครัฐถือเป็นการพัฒนาเศรษฐกิจและสังคมของประเทศ ประโยชน์ที่ได้รับเป็นผลทั้งต่อภาครัฐและภาคเอกชน เหตุผลอีกประการหนึ่งที่ภาครัฐระดมทุนด้วยการออกตราสารหนี้ คือ โดยโครงสร้างแล้วนั้นรัฐบาลไม่สามารถออกตราสารทุนจำหน่ายได้ ข้อดีประการหนึ่งของการระดมทุนด้วยตราสารหนี้ของภาครัฐ คือ รัฐบาลปราศจากความเสี่ยงด้านการผิดนัดชำระหนี้ (default risk) จึงทำให้ต้นทุนในการระดมเงินทุนด้วยตราสารหนี้ของรัฐบาลต่ำกว่าเมื่อเทียบกับการระดมทุนด้วยตราสารหนี้ของภาคเอกชน</span></p>
                    <p><span class="ps-5">อย่างไรก็ตาม ไม่ใช่เพียงรัฐบาลที่สามารถออกตราสารหนี้ได้ องค์กรของรัฐและรัฐวิสาหกิจสามารถ ระดมทุนจากตราสารหนี้ได้เช่นกัน วัตถุประสงค์การออกตราสารหนี้ขององค์กรของรัฐและรัฐวิสาหกิจคือ การระดมทุนปริมาณมากเพื่อลงทุนในโครงการต่างๆ และเพื่อใช้ในองค์กรของรัฐหรือรัฐวิสาหกิจนั้นๆ การระดมทุนขององค์กรของรัฐหรือรัฐวิสาหกิจนี้ รัฐบาลอาจค้ำประกันพันธบัตรที่ออกจำหน่ายได้ด้วย ผลคือพันธบัตรองค์กรของรัฐหรือรัฐวิสาหกิจนั้นถือว่าปราศจากความเสี่ยงด้านการผิดนัดชำระหนี้ได้ด้วยเช่นกัน</span></p>
                    <p><span class="ps-5">ในส่วนการออกจำหน่ายหุ้นกู้ของภาคเอกชน ข้อดีประการแรก คือ ได้ต้นทุนหนี้สินที่ต่ำกว่าต้นทุน ส่วนทุนที่เกิดจากหุ้นสามัญ ประการที่สอง คือ ผลตอบแทนที่ให้กับผู้ลงทุนในหุ้นกู้อยู่ในลักษณะดอกเบี้ยซึ่งถือเป็นค่าใช้จ่ายก่อนคำนวณกำไร จึงมีผลให้บริษัทแสดงผลกำไรต่ำลง ผลคือ ภาษีที่บริษัทต้องชำระลดลงด้วย ทำให้ผู้ถือหุ้นของบริษัทมีกระแสเงินสดเพิ่มขึ้นได้ อย่างไรก็ตาม การออกจำหน่ายตราสารหนี้ของภาคเอกชนจะมีต้นทุนที่สูงกว่าภาครัฐ เนื่องจากภาคเอกชนต่างจากภาครัฐตรงที่มีความเสี่ยงด้านการผิดนัดชำระหนี้ (default risk) นั่นเอง</span></p>
                </div>
                <div id="section1-3">
                    <h3 class="text-warning">5.1.3 พัฒนาการของตลาดตราสารหนี้ไทย</h3>
                    <p><span class="ps-5">ตราสารหนี้ของประเทศไทยได้มีพัฒนาการมาตั้งแต่ปี พ.ศ. 2476 เมื่อกระทรวงการคลังได้ออกพันธบัตรรัฐบาลเป็นครั้งแรก ในช่วงเริ่มแรก ตราสารหนี้ในตลาดส่วนใหญ่จะเป็นของภาครัฐ เนื่องจากรัฐบาลมีความจำเป็นต้องลงทุนในโครงการต่างๆ เป็นจำนวนมาก หลังจากที่ประเทศไทยเริ่มใช้แผนพัฒนาเศรษฐกิจและสังคมแห่งชาติตั้งแต่ปี พ.ศ. 2504 เป็นต้นมา ซึ่งได้มีการกำหนดแนวนโยบายที่มุ่งเน้นด้านการพัฒนาภาคอุตสาหกรรม และปรับปรุงด้านโครงสร้างพื้นฐานของประเทศเป็นหลัก ทำให้รัฐบาลในช่วงนั้นมีรายจ่ายสูงกว่ารายได้เป็นจำนวนมาก และทำให้งบประมาณของประเทศขาดดุลอย่างต่อเนื่อง ทำให้รัฐบาลมีความจำเป็นที่ต้องระดมทุนด้วยการออกพันธบัตรรัฐบาลเกือบทุกปี</span></p>
                    <p><span class="ps-5">อย่างไรก็ตาม ตั้งแต่ปี พ.ศ. 2533 เป็นต้นมาจนถึงก่อนหน้าวิกฤตเศรษฐกิจในปี พ.ศ. 2540 รัฐบาลไม่ได้มีการออกพันธบัตรรัฐบาลมาสู่ตลาด เนื่องจากเริ่มมีฐานะทางการคลังดีขึ้นและมีงบประมาณเกินดุลมาโดยตลอด อุปทานของตราสารหนี้ภาครัฐจึงเริ่มลดลงไปตามลำดับ อย่างไรก็ตาม อัตราการขยายตัวทางเศรษฐกิจในระดับที่สูง ทำให้ความต้องการพันธบัตรรัฐบาลสูงขึ้นตามไปด้วย ทั้งนี้ เพราะสถาบันการเงินไม่ว่าจะเป็นธนาคารพาณิชย์ หรือบริษัทเงินทุนมีความจำเป็นต้องถือครองพันธบัตรภาครัฐไว้เพื่อดำรงเป็นทุนสำรองตามกฎหมาย สถาบันการเงินส่วนใหญ่จึงเก็บพันธบัตรรัฐบาลไว้มากกว่าที่จะนำออกมาซื้อขายในตลาดรอง ด้วยเหตุนี้เองจึงทำให้สภาพคล่องของตลาดพันธบัตรรัฐบาลในช่วงที่ผ่านมาอยู่ในระดับที่ต่ำมาก</span></p>
                    <p><span class="ps-5">ในขณะที่พันธบัตรรัฐวิสาหกิจได้เริ่มเข้ามามีบทบาทในตลาดตราสารหนี้มากขึ้นในปี พ.ศ. 2536 จากความต้องการเงินลงทุนในโครงการด้านโครงสร้างพื้นฐานขนาดใหญ่ และรัฐบาลได้มีการจำกัดเพดานการกู้ยืมเงินของหน่วยงานรัฐวิสาหกิจจากต่างประเทศ</span></p>
                    <p><span class="ps-5">เมื่อมีการประกาศใช้พระราชบัญญัติหลักทรัพย์และตลาดหลักทรัพย์ พ.ศ. 2535 ทำให้คณะกรรมการกำกับหลักทรัพย์และตลาดหลักทรัพย์ (ก.ล.ต.) เล็งเห็นถึงความจำเป็นในการพัฒนาตลาดตราสารหนี้ จึงได้มอบหมายให้สมาคมบริษัทหลักทรัพย์ ทำหน้าที่เป็นแกนนำในการจัดตั้ง "ชมรมผู้ค้าตราสารหนี้” (Bond Dealer Club) ขึ้นในวันที่ 1 พฤศจิกายน พ.ศ. 2537 โดยมีจุดมุ่งหมายเพื่อสร้างระบบโครงสร้างพื้นฐานของการซื้อขายตราสารหนี้ระหว่างผู้ค้าตราสารหนี้ในตลาดรอง ต่อมาชมรมผู้ค้าตราสารหนี้ได้เปลี่ยนสถานะเป็น "ศูนย์ซื้อขายตราสารหนี้ไทย” (The Thai Bond Dealing Centre: ThaiBDC) ในวันที่ 22 เมษายน พ.ศ. 2541 และเปลี่ยนสถานะอีกครั้งเป็น "สมาคมตลาดตราสารหนี้ไทย” (The Thai Bond Market Association: ThaiBMA) ในวันที่ 8 กันยายน พ.ศ. 2548 ซึ่งการปรับเปลี่ยนสถานะในครั้งนี้ มุ่งเน้นการทำหน้าที่เป็นองค์กรกำกับดูแลตนเอง (self regulatory organization: SRO) และเป็นศูนย์ข้อมูลทางด้านตราสารหนี้ของประเทศ รวมถึงการทำหน้าที่เป็นหน่วยงานกำหนดมูลค่ายุติธรรม (pricing agency) ของตราสารหนี้ในตลาดอีกด้วย</span></p>
                    <p><span class="ps-5">ต่อมาเพื่อที่จะพัฒนาตลาดตราสารหนี้ให้มีประสิทธิภาพมากขึ้น มีการนำเสนอข้อมูลที่โปร่งใสตลอดจนถึงกระบวนการส่งมอบและชำระราคาที่เชื่อถือได้ ทั้งในด้านปริมาณการซื้อขาย คุณภาพของตราสารหนี้ วันที่ 26 พฤศจิกายน พ.ศ. 2546 มีการจัดตั้งตลาดตราสารหนี้ (Thailand Bond Exchange: TBX) เปิดให้บริการการซื้อขายแก่ผู้ลงทุนทั่วไปด้วยระบบการซื้อขายแบบเรียลไทม์ ทำหน้าที่เป็นตัวกลางการซื้อขาย โดยมีเป้าหมายในการขยายขอบเขตการพัฒนาให้กว้างขวางขึ้น และครอบคลุมการพัฒนาตลาดตราสารหนี้ในประเทศไทยทั้งหมด เพื่อให้รองรับต่อแนวนโยบายของภาครัฐในเรื่องตลาดพันธบัตรแห่ง เอเชีย (Asian Bond Market) โดยดำเนินการในฐานะตลาดรอง ตราสารหนี้ที่สมบูรณ์แบบของประเทศไทยให้บริการครอบคลุมผู้ลงทุนและผู้ค้าตราสารหนี้ทั้งหมด</span></p>
                    <div class="card border-0"><img src="../../src/images/icbooks/book-3/image5-1.png" class="img-fluid m-0 w-100" alt="image5-1"></div>
                </div>
                <div id="section1-4">
                    <h3 class="text-warning">5.1.4 ลักษณะของตลาดตราสารหนี้ในประเทศไทย</h3>
                    <p><span class="ps-5">ลักษณะของตลาดตราสารหนี้สามารถแบ่งได้เป็น 2 ประเภท ตามลักษณะการซื้อขาย ได้แก่ ตลาดแรก และตลาดรอง</span></p>
                    <p><span class="ps-5 text-warning">ตลาดแรก (primary market)</span> คือ ตลาดซื้อขายที่ผู้ออกตราสารหนี้ซึ่งต้องการระดมทุนจำหน่ายตราสารหนี้ให้กับผู้ลงทุนในตลาดการเงินเป็นครั้งแรก เพื่อนำเงินที่ได้ไปใช้ในการดำเนินธุรกิจหรือการลงทุนในโครงการต่อไป</p>
                    <p><span class="ps-5 text-warning">ตลาดรอง (secondary market)</span> คือ ตลาดที่มีการซื้อขายตราสารหนี้ที่เคยออกขายมาแล้วในตลาดแรก ซึ่งตลาดรองช่วยให้ผู้ลงทุนสามารถซื้อขายระหว่างกันเองได้ นับเป็นการซื้อขายตราสารหนี้หลังจากที่มีการซื้อขายในลำดับถัดๆ ไปหลังการจำหน่ายในตลาดแรกได้สำเร็จไปแล้ว</p>                    
                </div>
                <div id="section1-5">
                    <h3 class="text-warning">5.1.5 ความแตกต่างระหว่างตราสารหนี้และตราสารทุนและประโยชน์ของการลงทุนในตราสารหนี้</h3>                    
                    <h4 class="text-warning">ความแตกต่างระหว่างตราสารหนี้และตราสารทุน</h4>
                    <h5 class="text-warning fst-italic ps-5">รูปแบบของผลตอบแทน</h5>
                    <p><span class="ps-5">ตราสารหนี้ส่วนใหญ่จะมีการจ่ายดอกเบี้ยให้กับผู้ถือเป็นงวดๆ ตามเวลาที่กำหนดไว้ตลอดอายุของตราสารหนี้ ในขณะที่ตราสารทุนผลตอบแทนอยู่ในรูปของเงินปันผล ซึ่งบริษัทอาจไม่จ่ายเงินปันผลได้หากบริษัทมีผลประกอบการขาดทุนหรือต้องการนำผลกำไรไปลงทุนต่อ ทำให้ตราสารทุนไม่มีความสม่ำเสมอในการจ่ายเงินปันผล</span></p>
                    <h5 class="text-warning fst-italic ps-5">สิทธิในการเรียกร้อง</h5>
                    <p><span class="ps-5">เมื่อบริษัทผู้ออกตราสารล้มละลาย หรือมีการชำระบัญชีเพื่อเลิกกิจการ สิทธิในการเรียกร้องของผู้ถือตราสารหนี้จะสูงกว่าผู้ถือตราสารทุน โดยสิทธิของหุ้นกู้ไม่ด้อยสิทธิจะเหนือกว่าสิทธิของหุ้นกู้ด้อยสิทธิ</span></p>
                    <h5 class="text-warning fst-italic ps-5">ระยะเวลา</h5>
                    <p><span class="ps-5">ตราสารหนี้จะระบุวันครบกำหนดไถ่ถอนที่แน่นอน (ยกเว้นหุ้นกู้บางประเภท) โดย ณ วันที่ครบกำหนดไถ่ถอนผู้ถือตราสารหนี้จะได้รับเงินคืนตามมูลค่าที่ตราไว้ (จำนวนเงินเทียบได้กับเงินต้นที่ชำระคืน ณ ครบกำหนดไถ่ถอน) ในขณะที่ตราสารทุนนั้นไม่มีกำหนดวันหมดอายุ หรือวันครบกำหนดไถ่ถอน สำหรับตราสารทุนนั้น ผู้ลงทุนต้องขายให้กับผู้ลงทุนรายอื่นเมื่อต้องการจะหยุดการลงทุน หรืออาจจะได้รับเงินลงทุนคืนต่อเมื่อมีการเลิกบริษัท ซึ่งจำนวนเงินที่ได้รับอาจจะไม่เท่ากับจำนวนเงินที่ลงทุนไป</span></p>
                    <h5 class="text-warning fst-italic ps-5">ความเสี่ยงและผลตอบแทน</h5>
                    <p><span class="ps-5">การลงทุนในตราสารหนี้ผู้ถือตราสารหนี้อยู่ในฐานะเจ้าหนี้ ส่วนการลงทุนในตราสารทุนอยู่ในฐานะเจ้าของ สำหรับในกิจการเดียวกัน ความเสี่ยงในการลงทุนในตราสารหนี้จึงต่ำกว่าการลงทุนในตราสารทุนแต่ผลตอบแทนที่ได้รับจากการลงทุนในตราสารหนี้โดยเฉลี่ยก็จะต่ำกว่าผลตอบแทนที่ได้รับจากการลงทุนในตราสารทุน</span></p>
                    <h5 class="text-warning fst-italic ps-5">สภาพคล่อง</h5>
                    <p><span class="ps-5">สภาพคล่องของการซื้อขายตราสารหนี้ต่ำกว่าตราสารทุน เนื่องจากตราสารหนี้ส่วนใหญ่นั้นจะมีการซื้อขายในตลาดลักษณะ Over-The-Counter (OTC Market) ซึ่งแตกต่างจากตราสารทุนที่มีการซื้อขายกันในตลาดหลักทรัพย์แห่งประเทศไทยหรือตลาดซื้อขายลักษณะ organised exchange โดยผู้ที่ซื้อขายในตลาดตราสารหนี้ Over-The-Counter ส่วนใหญ่เป็นผู้ค้าและผู้ลงทุนสถาบันซึ่งมีจำนวนจำกัด การซื้อขายเกิดขึ้นในปริมาณมากแต่ไม่บ่อยครั้ง แม้ว่าในประเทศไทยจะมีตลาดซื้อขายตราสารหนี้ลักษณะ organised exchange คือ Thailand Bond Exchange (TBX) แต่ปริมาณการซื้อขายไม่มาก ทั้งสองเหตุผลนี้ ส่งผลให้สภาพคล่องของตราสารหนี้ระหว่างผู้ค้าและผู้ลงทุนสถาบันด้วยกันนั้นมีเพียงพอในระดับหนึ่ง แต่สำหรับรายย่อยสภาพคล่องจะต่ำกว่า ซึ่งโดยรวมนั้นสภาพคล่องของตราสารหนี้จะต่ำกว่าสภาพคล่องของตราสารทุน</span></p>

                    <h4 class="text-warning">ประโยชน์ของการลงทุนในตราสารหนี้</h4>
                    <h5 class="text-warning fst-italic ps-5">เป็นแหล่งรายได้ประจำ</h5>
                    <p><span class="ps-5">ตราสารหนี้ส่วนใหญ่จะมีการชำระดอกเบี้ย (หรือ coupon interest payment) ให้กับผู้ลงทุนเป็นงวดๆ ตามอัตราที่กำหนดไว้ (coupon interest rate) จนกว่าจะครบกำหนดไถ่ถอนของตราสารหนี้ ซึ่งการชำระดอกเบี้ยดังกล่าวถือเป็นข้อผูกพันทางกฎหมายที่ผู้ออกตราสารหนี้จะต้องปฏิบัติตาม จึงทำให้ผู้ลงทุนได้รับรายได้ประจำ ซึ่งต่างจากตราสารทุนที่เงินปันผลบริษัทจะประกาศจ่ายหรือไม่ก็ได้ ดังนั้น เห็นได้ว่าการลงทุนในตราสารหนี้นั้นถือเป็นทางเลือกในการลงทุนที่น่าสนใจ และเหมาะสำหรับผู้ที่ต้องการมีรายได้ที่สม่ำเสมอทั้งด้านของเวลาและจำนวนเงินที่จะได้รับ</span></p>
                    <h5 class="text-warning fst-italic ps-5">มีความปลอดภัยของเงินลงทุน</h5>
                    <p><span class="ps-5">การลงทุนในตราสารหนี้เป็นการลงทุนที่มีความเสี่ยงต่ำเมื่อเทียบกับตราสารทุน โดยเฉพาะการลงทุนในตราสารหนี้ที่ออกโดยรัฐบาล ซึ่งได้แก่ พันธบัตรรัฐบาล และตั๋วเงินคลัง การลงทุนในตราสารหนี้กลุ่มดังกล่าวถือเป็นการลงทุนที่ปราศจากความเสี่ยงด้านการผิดนัดชำระหนี้ (default risk) ไม่แต่เฉพาะเงินต้นหรือมูลค่าที่ตราไว้ที่จะได้รับชำระคืนเมื่อครบกำหนดไถ่ถอนเท่านั้น แต่รวมถึงดอกเบี้ยที่จะได้รับในแต่ละงวดด้วย สำหรับตราสารหนี้ที่ออกโดยผู้ออกรายอื่นที่ไม่ใช่รัฐบาลก็จะมีความเสี่ยงเพิ่มขึ้นตามความน่าเชื่อถือของผู้ออก ซึ่งพิจารณาได้จากการจัดอันดับความน่าเชื่อถือ</span></p>
                    <h5 class="text-warning fst-italic ps-5">การกระจายความเสี่ยง</h5>
                    <p><span class="ps-5">การลงทุนในตราสารหนี้ที่ให้ดอกเบี้ย (coupon interest payment) ในอัตราคงที่ (fixed coupon interest rate) ถือเป็นการลงทุนที่ให้กระแสเงินสดที่ค่อนข้างคงที่ หากผู้ลงทุนลงทุนในตราสารหลายประเภท ตัวอย่างเช่น การลงทุนในทั้งตราสารทุน และตราสารหนี้ ในช่วงที่ตราสารทุนให้ผลตอบแทนต่ำ (หรือขาดทุน) กระแสเงินสดที่คงที่ของตราสารหนี้สามารถช่วยชดเชยการขาดทุนของตราสารทุนได้ อีกทั้งหากพิจารณา ในมุมของการจัดพอร์ตการลงทุน ตราสารหนี้ถือเป็นหนึ่งในองค์ประกอบหลักในการจัดพอร์ตการลงทุนที่มีประสิทธิภาพ โดยการเพิ่มสัดส่วนตราสารหนี้ในพอร์ตการลงทุนจะช่วยทำให้ความผันผวนรวมของพอร์ตการลงทุนลดลงเมื่อเทียบกับพอร์ตที่มีการลงทุนเฉพาะตราสารทุนเท่านั้น</span></p>
                    <h5 class="text-warning fst-italic ps-5">สามารถซื้อขายเปลี่ยนมือได้</h5>
                    <p><span class="ps-5">ตราสารหนี้มีลักษณะเป็นตราสารประเภทหนึ่งที่มีการกำหนดรายละเอียดที่สำคัญไว้อย่างเป็นมาตรฐาน ได้แก่ ชื่อของผู้ออก เงินต้นหรือมูลค่าที่ตราไว้ วันครบกำหนดไถ่ถอน อัตราดอกเบี้ย (coupon interest rate) และความถี่ในการชำระดอกเบี้ย เป็นต้น ด้วยลักษณะตราสารหนี้ที่เป็นมาตรฐานนี้ทำให้ตราสารหนี้สามารถซื้อขายเปลี่ยนมือกันในตลาดรองได้ แต่อย่างไรก็ตาม ควรนำปัจจัยด้านสภาพคล่องของตราสารหนี้นั้นมาพิจารณาเพิ่มเติมด้วย</span></p>
                </div>
                <div id="section1-6">
                    <h3 class="text-warning">5.1.6 องค์ประกอบของตราสารหนี้</h3>
                    <h4 class="text-warning">ตัวอย่างตราสารหนี้</h4>
                    <div class="card border-0"><img src="../../src/images/icbooks/book-3/image5-2.png" class="img-fluid m-0 w-100" alt="image5-2"></div>
                    <p><span class="ps-5">ตราสารหนี้แต่ละรุ่นจะต้องมีการแสดงรายละเอียดดังต่อไปนี้</span></p>
                    <div class="ps-3">
                        <ol class="ps-5">
                            <li><span class="text-warning">มูลค่าที่ตราไว้ หรือ ราคาพาร์ (par value)</span> หรือ มูลค่าหน้าหุ้นกู้ หรือ มูลค่าหน้าตั๋ว (face value) หรือ มูลค่าไถ่ถอน (maturity value) ซึ่งเป็นรายละเอียดที่บ่งบอกถึงจำนวนเงินที่ผู้ลงทุนจะได้รับคืนเมื่อมีการไถ่ถอนตราสารหนี้ โดยในประเทศไทยมูลค่าที่ตราไว้ของตราสารหนี้ส่วนใหญ่จะกำหนดไว้ที่ 1,000 บาท แต่อย่างไรก็ตาม มีตราสารหนี้บางรุ่นที่มีการกำหนดมูลค่าที่ตราไว้ต่างกันออกไป เช่น 10,000 บาท เป็นต้น</li>
                            <li><span class="text-warning">อัตราดอกเบี้ยหน้าตั๋วหรืออัตราดอกเบี้ยที่ตราไว้ (coupon rate)</span> คือ อัตราที่ผู้ออกตราสารหนี้มีภาระที่จะต้องชำระให้กับผู้ถือตราสารหนี้ตามงวดการชำระดอกเบี้ยที่กำหนดตลอดอายุของตราสารหนี้ซึ่งอัตราดอกเบี้ยที่ระบุนั้นอาจมีการกำหนดเป็นร้อยละของราคาพาร์ในอัตราคงที่ (fixed rate) หรือลอยตัว (floating rate) ขึ้นอยู่กับตราสารหนี้แต่ละรุ่น อย่างไรก็ตาม ตราสารหนี้ประเภท zero-coupon bond จะไม่มีการชำระดอกเบี้ยให้กับผู้ถือ แต่ผู้ถือจะได้รับผลตอบแทนในรูปของส่วนลด (ผลต่างระหว่างมูลค่าที่ตราไว้กับราคาซื้อ) ทั้งนี้ อัตราดอกเบี้ยหน้าตั๋ว (coupon rate) มีความแตกต่างจากอัตราผลตอบแทน (yield) กล่าวคือ อัตราดอกเบี้ยหน้าตั๋วเป็นอัตราดอกเบี้ยในมุมมองของผู้ออกตราสารหนี้ซึ่งมีหน้าที่ต้องชำระให้กับผู้ถือตราสารหนี้ ขณะที่อัตราผลตอบแทนเป็นการมองในมุมของผู้ลงทุน โดยหมายถึงอัตราผลตอบแทนเฉลี่ย ต่อปีที่ผู้ลงทุนจะได้รับจากการลงทุนในตราสารหนี้ ณ ระดับราคาของตราสารหนี้ที่ซื้อมาและถือจนครบอายุ ซึ่งจะได้กล่าวถึงรายละเอียดของอัตราผลตอบแทนในบทถัดไป</li>
                            <li><span class="text-warning">งวดการชำระดอกเบี้ย หรือ ความถี่ในการชำระดอกเบี้ย (coupon frequency)</span> คือ จำนวนครั้งของการชำระดอกเบี้ย (coupon) ของตราสารหนี้ โดยทั่วไปจะกำหนดเป็นจำนวนครั้งที่ชำระต่อปี เช่น 1 ครั้งต่อปี 2 ครั้งต่อปี และ 4 ครั้งต่อปี เป็นต้น</li>
                            <li><span class="text-warning">วันครบกำหนดไถ่ถอน (maturity date)</span> เป็นวันที่ผู้ออกจะไถ่ถอนตราสารหนี้คืน คือ ชำระ มูลค่าที่ตราไว้ให้แก่ผู้ลงทุน ซึ่งตราสารหนี้จะต้องมีการระบุวันครบกำหนดไถ่ถอนไว้อย่างชัดเจน ยกเว้นกรณีของตราสารหนี้บางประเภทที่ไม่มีวันครบกำหนดไถ่ถอน</li>
                            <li><span class="text-warning">ชื่อผู้ออก (issuer name)</span> คือ ชื่อผู้ออกตราสารหนี้นั้นๆ เพื่อเป็นการระบุชื่อของผู้ที่มีสถานะเป็นผู้กู้หรือลูกหนี้นั่นเอง เช่น พันธบัตรธนาคารแห่งประเทศไทย ผู้ออก คือ ธนาคารแห่งประเทศไทย เป็นต้น นอกจากนี้ชื่อผู้ออกนั้นจะบ่งบอกถึงความน่าเชื่อถือหรือชื่อเสียงของผู้ออกตราสารหนี้ ซึ่งมีผลต่ออัตราผลตอบแทนของตราสารหนี้</li>
                            <li><span class="text-warning">ข้อสัญญา (covenant)</span> คือ เงื่อนไขและข้อตกลงที่ผู้ออกตราสารหนี้จะต้องปฏิบัติตาม หรือ งดเว้นการปฏิบัติ ตลอดอายุของตราสารหนี้นั้นๆ มีวัตถุประสงค์หลักเพื่อรักษาผลประโยชน์ของผู้ลงทุนการกำหนดเงื่อนไขสำหรับตราสารหนี้นั้นมี 2 ลักษณะ คือ 1) การกำหนดเงื่อนไขที่กำหนดให้ผู้ออกตราสารหนี้ ต้องปฏิบัติตาม (affirmative covenant) เช่น การกำหนดให้ผู้ออกต้องดำรงอัตราส่วนหนี้สินต่อส่วนของผู้ถือหุ้นต่ำกว่าอัตราที่กำหนด เป็นต้น 2) เงื่อนไขที่กำหนดห้ามผู้ออกตราสารหนี้ไว้ (negative covenant) เช่น การห้ามควบรวมกิจการ หรือ การห้ามนำหลักทรัพย์ค้ำประกันไปค้ำประกันเงินกู้อื่นต่อ เป็นต้น</li>
                        </ol>
                    </div>
                    <h4 class="text-warning">สัญลักษณ์ของตราสารหนี้</h4>
                    <p><span class="ps-5">สัญลักษณ์ของตราสารหนี้ คือ ชื่อย่อของตราสารหนี้แต่ละรุ่น การกำหนดสัญลักษณ์ของตราสารหนี้ มีวัตถุประสงค์เพื่อให้ง่ายต่อการอ้างอิงทั้งในตลาดแรกและตลาดรอง ซึ่งสมาคมตลาดตราสารหนี้ไทยมีหน้าที่เป็นผู้กำหนดมาตรฐานและสัญลักษณ์ของตราสารหนี้แต่ละรุ่น หลักการกำหนดสัญลักษณ์ของตราสารหนี้ที่ขึ้นทะเบียนกับสมาคมตลาดตราสารหนี้ไทย สามารถแบ่งได้เป็น 2 ประเภท คือ สัญลักษณ์ของตราสารหนี้ระยะยาว และตราสารหนี้ระยะสั้น</span></p>
                    <p class="mb-0"><span class="text-warning fst-italic ps-5">สัญลักษณ์ตราสารหนี้ระยะยาว</span> (จากรูปที่ 5-3) ประกอบด้วยส่วนต่างๆ ดังนี้</p>
                    <div class="card border-0"><img src="../../src/images/icbooks/book-3/image5-3.png" class="img-fluid m-0 w-100" alt="image5-3"></div>
                    <div class="ps-3">
                        <ul class="ps-5">
                            <li>XXXXXX: ชื่อย่อภาษาอังกฤษของผู้ออกตราสาร ซึ่งจะต้องมีความยาวไม่เกิน 6 หลัก โดยกรณีที่เป็นตราสารหนี้ภาครัฐที่ออกโดยกระทรวงการคลัง และธนาคารแห่งประเทศไทย จะมีชื่อย่อเฉพาะที่กำหนดไว้ชัดเจน ได้แก่</li>
                            <ul>
                                <li>LB หมายถึง พันธบัตรรัฐบาล</li>
                                <li>ILB หมายถึง พันธบัตรชดเชยเงินเฟ้อ</li>
                                <li>SB หมายถึง พันธบัตรออมทรัพย์</li>
                                <li>BOT หมายถึง พันธบัตรระยะยาวที่ออกโดยธนาคารแห่งประเทศไทย</li>
                            </ul>
                            <li>00: เลขสองหลักสุดท้ายของปีคริสต์ศักราชที่ตราสารหนี้ครบกำหนดไถ่ถอน</li>
                            <li>X: รหัสของเดือนที่ตราสารหนี้ครบกำหนดไถ่ถอนเป็นตัวเลข 1–9 สำหรับเดือนมกราคม ถึง กันยายน และเป็นตัวอักษรแรกในภาษาอังกฤษของเดือน สำหรับเดือนตุลาคมถึงเดือนธันวาคม (ON และ D)</li>
                            <li>X: ตัวอักษรภาษาอังกฤษ ที่ใช้ระบุลำดับของวันออกตราสารหนี้ ในกรณีที่มีตราสารหนี้มากกว่า 1 รุ่น ที่ออกโดยผู้ออกรายเดียวกัน และครบกำหนดไถ่ถอนในเดือนและปีเดียว ตราสารหนี้ที่ออกเป็นลำดับแรกจะระบุด้วยตัวอักษร A และรุ่นที่ออกต่อมาจะระบุตัวอักษรไล่ไปจนถึง Z</li>
                        </ul>
                    </div>
                    <p><span class="ps-5">ตัวอย่างของสัญลักษณ์ตราสารหนี้ LB21DA คือ พันธบัตรรัฐบาลที่ออกโดยกระทรวงการคลังครบกำหนดไถ่ถอนในปี ค.ศ. 2021 เดือนธันวาคม ซึ่งเป็นรุ่นแรกที่ออก และครบกำหนดไถ่ถอนในเดือนปี ดังกล่าว หรือ CPN208A คือ หุ้นกู้ที่ออกโดยบริษัท เซ็นทรัลพัฒนา จำกัด (มหาชน) ครบกำหนดไถ่ถอนในปี ค.ศ. 2020 เดือนสิงหาคม ซึ่งเป็นรุ่นแรกที่ออก และครบกำหนดไถ่ถอนในเดือนปีดังกล่าว เป็นต้น</span></p>
                    <p class="mb-0"><span class="text-warning fst-italic ps-5">สัญลักษณ์ของตราสารหนี้ระยะสั้น</span> จะคล้ายกับสัญลักษณ์ของตราสารหนี้ระยะยาว แต่จะมีการเพิ่มวันที่ ตราสารหนี้ครบกำหนดไถ่ถอนซึ่งเป็นเลข 2 หลัก ไว้หลังจากรหัสของเดือนที่ครบไถ่ถอน (จาก รูปที่ 5-4)</p>
                    <div class="card border-0"><img src="../../src/images/icbooks/book-3/image5-4.png" class="img-fluid m-0 w-100" alt="image5-4"></div>
                    <p><span class="ps-5">ส่วนชื่อย่อภาษาอังกฤษของผู้ออกตราสาร หากเป็นตราสารหนี้ภาครัฐที่ออกโดยกระทรวงการคลัง และธนาคารแห่งประเทศไทย จะมีชื่อย่อเฉพาะที่กำหนดไว้ชัดเจน ได้แก่</span></p>
                    <div class="ps-3">
                        <ul class="ps-5">
                            <li>TB หมายถึง ตั๋วเงินคลัง</li>
                            <li>CB หมายถึง พันธบัตรระยะสั้นที่ออกโดยธนาคารแห่งประเทศไทย</li>
                        </ul>
                    </div>
                    <p><span class="ps-5">ตัวอย่างของสัญลักษณ์ตราสารหนี้ TB13O16A คือ ตราสารหนี้ระยะสั้น (ตั๋วเงินคลัง) ที่ออกโดย กระทรวงการคลัง ครบกำหนดไถ่ถอนในปี ค.ศ. 2013 เดือนตุลาคม วันที่ 16 ซึ่งเป็นรุ่นแรกที่ออก และ ครบกำหนดไถ่ถอนในวันเดือนปีดังกล่าว หรือ TSFC17726B คือ ตราสารหนี้ระยะสั้น (ตั๋วแลกเงิน) ที่ออก โดยบริษัทหลักทรัพย์ เพื่อธุรกิจหลักทรัพย์ จำกัด (มหาชน) ครบกำหนดไถ่ถอนในปี ค.ศ. 2017 เดือน กรกฎาคม วันที่ 26 ซึ่งเป็นรุ่นที่ 2 ที่ออกและครบกำหนดไถ่ถอนในวันเดือนปีดังกล่าว เป็นต้น</span></p>                    
                </div>
                <div id="section1-7">
                    <h3 class="text-warning">5.1.7 ผลตอบแทนจากการลงทุนในตราสารหนี้</h3>
                    <h4 class="text-warning">ดอกเบี้ยรับ (coupon interest payment)</h4>
                    <p><span class="ps-5">ดอกเบี้ยรับ (coupon interest payment) คือ ดอกเบี้ยที่ผู้ถือตราสารหนี้ได้รับเป็นงวดๆ ระหว่างที่ถือตราสารหนี้ไว้จนครบกำหนดอายุของตราสารหนี้ โดยปกติแล้วดอกเบี้ยรับจะถูกระบุอยู่ในรูปร้อยละของมูลค่าที่ตราไว้ ยกตัวอย่างเช่น ตราสารหนี้มีมูลค่าที่ตราไว้ 1,000 บาท มีอัตราดอกเบี้ยร้อยละ 5.00 ซึ่งหมายความว่าตราสารหนี้ฉบับนี้จะชำระดอกเบี้ยให้กับผู้ถือรวมทั้งปีเป็นมูลค่า 50 บาท ถ้าตราสารหนี้มีงวดการชำระดอกเบี้ยทุกครึ่งปี ผู้ลงทุนจะได้รับดอกเบี้ยงวดละ 25 บาท จำนวน 2 งวดในหนึ่งปี</span></p>
                    <h4 class="text-warning">กำไรจากการขาย (capital gain)</h4>
                    <p><span class="ps-5">กำไรจากการขาย (capital gain) คือ กำไรที่เกิดขึ้นจากผลต่างของราคาขายกับราคาที่ซื้อมาของตราสารหนี้นั้นๆ ในทางตรงกันข้าม ขาดทุนจากการขาย (capital loss) เกิดจากราคาขายตราสารหนี้ต่ำกว่าราคาที่ซื้อมา โดยปกติ capital gain จะเกิดจากระดับอัตราผลตอบแทน (yield) ในตลาดตราสารหนี้ปรับตัวลดลง ทำให้ราคาตราสารหนี้เพิ่มขึ้น ตัวอย่างเช่น ผู้ลงทุนซื้อตราสารหนี้ ณ ราคา 1,000 บาท หลังจาก 1 ปีผ่านไป มูลค่าของตราสารหนี้ปรับตัวขึ้นเป็น 1,050 บาท ผู้ลงทุนจะได้กำไรจากการขายจำนวน 50 บาท หรือกำไรจากการขายร้อยละ 5.00 ต่อปี</span></p>                    
                    <h4 class="text-warning">รายได้จากการลงทุนต่อ (reinvestment income)</h4>
                    <p><span class="ps-5">รายได้จากการลงทุนต่อ (reinvestment income) คือ ผลตอบแทนที่ได้รับในกรณีที่ผู้ลงทุนนำดอกเบี้ยรับที่ได้จากการถือครองตราสารหนี้ไปลงทุนต่อ สำหรับ zero-coupon bond จะไม่มีผลตอบแทนในส่วนนี้เนื่องจากไม่มีการชำระดอกเบี้ยในช่วงอายุของตราสาร</span></p>
                </div>
            </div>
            <div id="section2">
                <h2 class="text-warning">5.2 ประเภทของตราสารหนี้</h2>
                <p><span class="ps-5">ในการแบ่งประเภทของตราสารหนี้สามารถแบ่งได้หลายมิติ ได้แก่ แบ่งตามอายุของตราสารหนี้แบ่งตามประเภทผู้ออก แบ่งตามลักษณะการถือ แบ่งตามวิธีการชำระดอกเบี้ย ฯลฯ ดังรายละเอียดต่อไปนี้</span></p>
                <div id="section2-1">
                    <h3 class="text-warning">5.2.1 แบ่งตามอายุของตราสารหนี้</h3>
                    <h4 class="text-warning">ตราสารหนี้ระยะสั้น</h4>
                    <p><span class="ps-5">ตราสารหนี้ระยะสั้น หมายถึง ตราสารหนี้ที่มีวันครบกำหนดไถ่ถอน ณ วันออกจำหน่าย ไม่เกิน 1 ปี สำหรับผู้ออกตราสารหนี้ที่เป็นองค์กรภาครัฐ เช่น ตั๋วเงินคลัง (treasury bill) ซึ่งออกโดยกระทรวงการคลังและพันธบัตรระยะสั้นที่ออกโดยธนาคารแห่งประเทศไทย (central bank bill) โดยมีวัตถุประสงค์ของการออกเพื่อใช้เป็นเครื่องมือในการบริหารนโยบายการเงินและการคลัง ส่วนตราสารหนี้ระยะสั้นที่ออกโดยภาคเอกชน</span></p>
                    <p><span class="ps-5">จะมีวันครบกำหนดไถ่ถอน ณ วันออกจำหน่าย ไม่เกิน 270 วัน ซึ่งได้แก่ ตั๋วแลกเงิน (bill of exchange) ตั๋วสัญญาใช้เงิน (promissory note) และหุ้นกู้ระยะสั้น (short-term debenture) โดยทั่วไปมีวัตถุประสงค์ของการออกเพื่อใช้ในการบริหารสภาพคล่อง หรือเป็นเงินทุนหมุนเวียนของธุรกิจ ตราสารหนี้ระยะสั้นส่วนมากไม่มีการชำระดอกเบี้ย จึงซื้อขายกันในราคาที่ต่ำกว่ามูลค่าที่ตราไว้ เมื่อครบกำหนดไถ่ถอนผู้ถือจะได้รับเงินเต็มตามมูลค่าที่ตราไว้</span></p>
                    <p><span class="ps-5">ที่ผ่านมา ภาคเอกชนมีการออกตราสารหนี้ระยะสั้นเพื่อเสนอขายผู้ลงทุนในรูปแบบของตั๋วแลกเงินเป็นส่วนใหญ่เมื่อเปรียบเทียบกับการออกในรูปแบบของหุ้นกู้ระยะสั้น เนื่องจากมีความสะดวกรวดเร็วและมีต้นทุนการออกที่ต่ำกว่า อย่างไรก็ตาม ตั๋วแลกเงินมีสถานะและข้อกำหนดทางกฎหมายที่แตกต่างจาก หุ้นกู้ระยะสั้น ซึ่งอาจทำให้มีความเสี่ยงที่แตกต่างจากหุ้นกู้ระยะสั้นด้วยเช่นกัน ซึ่งจะกล่าวถึงรายละเอียด ในบทถัดไป</span></p>
                    <h4 class="text-warning">ตราสารหนี้ระยะยาว</h4>
                    <p><span class="ps-5">ตราสารหนี้ระยะยาว หมายถึง ตราสารหนี้ที่มีวันครบกำหนดไถ่ถอน ณ วันออกจำหน่ายมากกว่า 1 ปี สำหรับผู้ออกตราสารหนี้ที่เป็นองค์กรภาครัฐ เช่น พันธบัตรรัฐบาล (government bond) พันธบัตรรัฐวิสาหกิจ (state own enterprise bond) และพันธบัตรระยะยาวที่ออกโดยธนาคารแห่งประเทศไทย (Bank of Thailand bond) หรือมากกว่า 270 วันสำหรับผู้ออกตราสารภาคเอกชน เช่น หุ้นกู้ระยะยาว (long-term corporate bond) การออกตราสารหนี้ระยะยาวมีวัตถุประสงค์เพื่อใช้ในการซื้อสินทรัพย์ถาวร หรือลงทุนในโครงการระยะยาว ตราสารหนี้ระยะยาวส่วนใหญ่จะมีการชำระดอกเบี้ยให้กับผู้ลงทุน</span></p>
                    <h4 class="text-warning">ตราสารหนี้ที่ไม่มีกำหนดไถ่ถอน (perpetual bond หรือ consol bond)</h4>
                    <p><span class="ps-5">ตราสารหนี้ที่ไม่มีกำหนดไถ่ถอน คือ ตราสารหนี้ที่ไม่ได้ระบุวันครบกำหนดไถ่ถอนไว้ จะมีการชำระดอกเบี้ยให้กับผู้ถือตราสารตลอดไป ตราบเท่าที่บริษัทยังดำเนินกิจการอยู่ อย่างไรก็ตาม ตราสารหนี้ ประเภทนี้ส่วนมากจะมีสิทธิแฝง คือ ให้สิทธิผู้ออกตราสารสามารถไถ่ถอนคืนได้ (call option) และคุณลักษณะของตราสารหนี้ที่ไม่มีกำหนดไถ่ถอนบางประการ ทำให้สถาบันการเงินสามารถนับตราสารหนี้ประเภทนี้เป็นเงินกองทุนได้ เนื่องจากมีคุณลักษณะที่ใกล้เคียงกับตราสารทุน</span></p>
                </div>
                <div id="section2-2">
                    <h3 class="text-warning">5.2.2 แบ่งตามประเภทผู้ออก</h3>
                    <h4 class="text-warning">ตราสารหนี้ที่ออกโดยรัฐบาล</h4>
                    <p><span class="ps-5">ตราสารหนี้ที่ออกโดยรัฐบาล คือ พันธบัตรที่ออกโดยกระทรวงการคลัง ซึ่งมีความสำคัญต่อระบบเศรษฐกิจอย่างยิ่ง เนื่องจากพันธบัตรรัฐบาลจัดเป็นตราสารที่ปราศจากความเสี่ยงจากการผิดนัดชำระ (default risk) จึงเป็นแหล่งออมเงินที่มีความเสี่ยงต่ำของผู้ลงทุน นอกจากนี้ ตราสารหนี้ภาครัฐยังเป็นตราสารหนี้ที่มีสภาพคล่องสูง และมีมูลค่าคงค้างมากเป็นอันดับหนึ่งของมูลค่าคงค้างของตราสารหนี้ทั้งหมด ทั้งนี้ ตราสารหนี้ภาครัฐสามารถแบ่งย่อยได้เป็น 2 ประเภทหลัก ดังนี้</span></p>
                    <div class="ps-3">
                        <ul class="ps-5">
                            <li>ตั๋วเงินคลัง (treasury bill) เป็นตราสารหนี้ระยะสั้นที่มีอายุไม่เกิน 1 ปี ณ วันที่ออกจำหน่ายโดยไม่มีการชำระดอกเบี้ย ซึ่งผู้ถือจะได้รับเงินคืนเท่ากับมูลค่าที่ตราไว้ ณ วันครบกำหนดไถ่ถอน และราคาซื้อขายจะเป็นราคาคิดลดจากมูลค่าที่ตราไว้เช่นเดียวกับตราสารหนี้ระยะสั้นประเภทอื่นๆ</li>
                            <li>พันธบัตรรัฐบาล (government bond) เป็นตราสารหนี้ระยะยาวที่มีวันครบกำหนดไถ่ถอนมากกว่า 1 ปีขึ้นไป ณ วันที่ออกจำหน่าย ซึ่งมีหลายประเภทได้แก่ พันธบัตรเงินกู้ (Loan Bond: LB) พันธบัตรออมทรัพย์ (Saving Bond: SB) และพันธบัตรชดเชยเงินเฟ้อ (Inflation-Linked Bond: ILB) ทั้งนี้พันธบัตรเงินกู้นั้นมีวัตถุประสงค์เพื่อกู้เงินมาใช้ชำระตามงบประมาณ ซึ่งมีทั้งการชำระอัตราดอกเบี้ยคงที่และอัตราดอกเบี้ยลอยตัว พันธบัตรเงินกู้นี้สำคัญต่อตลาดตราสารหนี้เป็นอย่างมากในการใช้เป็นอัตราอ้างอิงของการลงทุนที่ปราศจากความเสี่ยงด้านการผิดนัดชำระหนี้ในตลาดการเงิน ส่วนพันธบัตรออมทรัพย์นั้นมีวัตถุประสงค์เพื่อส่งเสริมการออมของประชาชน มีลักษณะทั่วไปคล้ายกับพันธบัตรเงินกู้ แต่จะเน้นการจำหน่ายให้กับประชาชนทั่วไปเป็นหลัก สำหรับพันธบัตรชนิดอ้างอิงกับเงินเฟ้อ มีการออกครั้งแรกในเดือน กรกฎาคม พ.ศ. 2554 ซึ่งผลตอบแทน (ดอกเบี้ย) ของพันธบัตรประเภทนี้จะขึ้นอยู่กับการเปลี่ยนแปลงของอัตราเงินเฟ้อในประเทศ การลงทุนในพันธบัตรชนิดอ้างอิงกับเงินเฟ้อถือเป็นการป้องกันความเสี่ยงจากอัตราเงินเฟ้อในอนาคต และสามารถช่วยรักษาอำนาจซื้อของผู้ลงทุนได้</li>
                        </ul>
                    </div>
                    <h4 class="text-warning">ตราสารหนี้ที่ออกโดยธนาคารแห่งประเทศไทย</h4>
                    <p><span class="ps-5">ตราสารหนี้ที่ออกโดยธนาคารแห่งประเทศไทยมีทั้งตราสารหนี้ระยะยาว (Bank of Thailand Bond: BOT Bond) และตราสารหนี้ระยะสั้น (Central Bank Bill: CB) ในลักษณะเดียวกับตราสารหนี้ที่ออกโดยรัฐบาล การออกตราสารหนี้ของธนาคารแห่งประเทศไทยนั้นมีวัตถุประสงค์ที่เฉพาะเจาะจง ซึ่งวัตถุประสงค์หลักก็คือเพื่อใช้เป็นเครื่องมือในการดำเนินนโยบายทางการเงิน (monetary policy) ผ่านตลาดเงิน (Open Market Operations: OMOs) ในการจัดการสภาพคล่องและอัตราดอกเบี้ยในระบบเศรษฐกิจให้อยู่ในระดับที่เหมาะสม อีกทั้งยังเป็นการช่วยสร้างอัตราดอกเบี้ยอ้างอิงสำหรับตลาดตราสารหนี้ภาคเอกชนอีกด้วย</span></p>
                    
                    <h4 class="text-warning">พันธบัตรรัฐวิสาหกิจ</h4>
                    <p><span class="ps-5">พันธบัตรรัฐวิสาหกิจ (State Own Enterprise Bond) เป็นตราสารหนี้ที่ออกโดยรัฐวิสาหกิจ ซึ่งเป็นองค์กรที่ได้รับการจัดตั้งขึ้นเพื่อดำเนินธุรกิจ โดยมีรัฐบาลหรือหน่วยงานของรัฐเป็นผู้ถือหุ้นหรือร่วมกันถือหุ้นตั้งแต่ร้อยละ 50 ขึ้นไป การออกพันธบัตรรัฐวิสาหกิจนี้มีวัตถุประสงค์หลักเพื่อนำเงินทุนไปใช้ชำระในการดำเนินงานตามโครงการต่างๆ ของหน่วยงานรัฐวิสาหกิจแต่ละหน่วยงาน โดยสามารถแบ่งได้เป็น 2 ประเภทคือพันธบัตรรัฐวิสาหกิจที่ค้ำประกันโดยกระทรวงการคลัง และพันธบัตรรัฐวิสาหกิจที่กระทรวงการคลังไม่ได้ค้ำประกัน</span></p>
                    <h5 class="text-warning fst-italic ps-5">**พันธบัตรรัฐวิสาหกิจที่ค้ำประกันโดยกระทรวงการคลัง*** เป็นพันธบัตรรัฐวิสาหกิจที่มีกระทรวงการคลังเป็นผู้ค้ำประกันการชำระคืนดอกเบี้ยและมูลค่าที่ตราไว้ ในกรณีที่รัฐวิสาหกิจผู้ออกไม่สามารถชำระได้ตามจำนวนและระยะเวลาที่กำหนด รัฐบาลโดยกระทรวงการคลังจะเป็นผู้รับภาระชำระแทน จึงทำให้พันธบัตรเหล่านี้ปราศจากความเสี่ยงของการผิดนัด ด้วยความเสี่ยงที่ต่ำนี้ทำให้ผู้ลงทุนได้รับอัตราผลตอบแทนจากการลงทุนในพันธบัตรประเภทนี้ไม่สูงมากนัก ส่งผลให้รัฐวิสาหกิจมีต้นทุนทางการเงินจากการระดมทุนผ่านการออกพันธบัตรประเภทนี้ลดลงตามไปด</h5>
                    <h5 class="text-warning fst-italic ps-5">**พันธบัตรรัฐวิสาหกิจที่กระทรวงการคลังไม่ได้ค้ำประกัน*** เป็นพันธบัตรที่ออกโดยรัฐวิสาหกิจแต่ไม่ได้รับการค้ำประกันการชำระดอกเบี้ยและมูลค่าที่ตราไว้จากกระทรวงการคลัง โดยปกติพันธบัตรชนิดนี้จะมีความเสี่ยงสูงกว่าพันธบัตรรัฐวิสาหกิจที่ค้ำประกันโดยรัฐบาล ดังนั้น ความเสี่ยงและอัตราผลตอบแทนของพันธบัตรเหล่านี้จะขึ้นอยู่กับฐานะการเงินที่แข็งแกร่งของรัฐวิสาหกิจผู้ออกพันธบัตรเป็นหลัก การที่ รัฐวิสาหกิจออกพันธบัตรที่ไม่มีกระทรวงการคลังค้ำประกัน จะสามารถทำได้รวดเร็วกว่าการออกพันธบัตรที่ กระทรวงการคลังค้ำประกัน เนื่องจากไม่ต้องผ่านกระบวนการอนุมัติการค้ำประกันจากกระทรวงการค</h5>
                    
                    <h4 class="text-warning">ตราสารหนี้ภาคเอกชน</h4>
                    <p><span class="ps-5">ตราสารหนี้ภาคเอกชน หรือหุ้นกู้ เป็นตราสารหนี้ที่ออกจำหน่ายโดยบริษัทเอกชนเพื่อระดมทุนจากผู้ลงทุนในวงจำกัดหรือจากประชาชนทั่วไปในวงกว้างเพื่อนำเงินไปใช้ในการดำเนินกิจการ ทั้งนี้ การออกตราสารหนี้ของบริษัทอยู่ภายใต้การกำกับดูแลของสำนักงานคณะกรรมการ ก.ล.ต. หุ้นกู้ของบริษัทเอกชนนี้มักจะมีเงื่อนไขหรือรายละเอียดของการออกในรูปแบบที่หลากหลายไม่ว่าจะเป็นความถี่ในการชำระดอกเบี้ยหรือการชำระคืนมูลค่าที่ตราไว้ เป็นต้น เพื่อให้สอดคล้องกับความต้องการเงินทุนและความสามารถในการชำระคืนของบริษัทผู้ออก รวมถึงเพื่อดึงดูดผู้ลงทุนให้เข้ามาลงทุนในตราสารหนี้ การลงทุนในตราสารหนี้เหล่านี้นั้น ผู้ลงทุนต้องให้ความสำคัญกับปัจจัยเสี่ยงด้านการผิดนัดชำระดอกเบี้ยและมูลค่าที่ตราไว้ ซึ่งขึ้นอยู่กับความน่าเชื่อถือ ความมั่นคงด้านฐานะทางการเงินของบริษัทผู้ออกหุ้นกู้เป็นหลัก โดยทั่วไปอัตราผลตอบแทนของหุ้นกู้ของบริษัทเอกชนจะสูงกว่าอัตราผลตอบแทนของพันธบัตรรัฐบาลที่มีคุณลักษณะและอายุคงเหลือเท่ากัน ทั้งนี้เพื่อเป็นการชดเชยกับความเสี่ยงของหุ้นกู้ที่สูงกว่าพันธบัตรรัฐบาล แต่ไม่ได้หมายความว่าหุ้นกู้ทุกรุ่นจะต้องมีความเสี่ยงสูงเสมอไป เนื่องจากบริษัทเอกชนบางรายนั้นอาจมีฐานะทางการเงินที่แข็งแกร่งมาก หรือมีบริษัทขนาดใหญ่ที่มีฐานะการเงินที่ดีเป็นผู้ค้ำประกัน หุ้นกู้บริษัทดังกล่าวก็อาจจะถูกจัดอันดับ ณ ระดับความน่าเชื่อถือที่สูงได้</span></p>
                </div>
                <div id="section2-3">
                    <h3 class="text-warning">5.2.3 แบ่งตามลักษณะการถือ</h3>                    
                    <h4 class="text-warning">ตราสารหนี้ประเภทมีใบตราสาร (scrip)</h4>
                    <p><span class="ps-5">ตราสารหนี้แบบมีใบตราสาร เป็นตราสารหนี้แบบที่มีใบตราสารที่เป็นกายภาพ การซื้อขายหรือโอนตราสารหนี้แบบที่มีใบตราสารจะมีขั้นตอนที่ยุ่งยาก ต้องใช้เวลาในการดำเนินการนานกว่าตราสารหนี้แบบไร้ใบตราสาร ซึ่งจะทำให้ได้รับชำระเงินช้ากว่า เนื่องจากสถาบันการเงินผู้ค้าตราสารหนี้ต้องนำไปสลักหลังโอนกรรมสิทธิ์ที่นายทะเบียนก่อน</span></p>

                    <h4 class="text-warning">ตราสารหนี้ประเภทไร้ใบตราสาร (scripless)</h4>
                    <p><span class="ps-5">ตราสารหนี้แบบไร้ใบตราสาร เป็นตราสารหนี้แบบที่ไม่มีใบตราสาร เป็นการบันทึกข้อมูลในระบบคอมพิวเตอร์โดยไม่จำเป็นต้องมีใบตราสารหรือหลักทรัพย์ที่เป็นกายภาพ ซึ่งสะดวกต่อการส่งมอบตราสารหนี้หลังการซื้อขาย โดยไม่จำเป็นต้องมีการส่งมอบใบตราสารหนี้ เพียงเป็นการโอนและรับโอนตราสารหนี้ที่ซื้อขายกันทางบัญชีเท่านั้น สำหรับประเทศไทย ระบบไร้ใบตราสารมีการพัฒนาและให้บริการโดย บริษัทศูนย์รับฝากหลักทรัพย์ (ประเทศไทย) จำกัด ตราสารหนี้ที่ออกในปัจจุบันมีแนวโน้มที่จะเป็นแบบไร้ใบตราสารเป็นส่วนใหญ่ เนื่องจากมีความสะดวก ช่วยลดการสูญหาย การถูกทำลาย และการปลอมแปลงของใบตราสาร นอกจากนี้ ยังสะดวกต่อการมอบหลักทรัพย์หลังการซื้อขาย โดยไม่ต้องมีการส่งมอบ การสลักหลังใบตราสารหรือการส่งมอบใบตราสารจริง</span></p>
                </div>
                <div id="section2-4">
                    <h3 class="text-warning">5.2.4 แบ่งตามวิธีการชำระดอกเบี้ย</h3>
                    <h4 class="text-warning">ตราสารหนี้ประเภทชำระดอกเบี้ยคงที่ (fixed interest rate bond)</h4>
                    <p><span class="ps-5">ตราสารหนี้ชนิดชำระอัตราดอกเบี้ยคงที่ เป็นตราสารหนี้ที่ชำระดอกเบี้ยในอัตราคงที่ตามที่ระบุไว้ตั้งแต่ออกจำหน่าย และชำระในอัตราคงที่ตลอดอายุตราสารหนี้นั้นๆ ทั้งนี้ พันธบัตรภาครัฐและตราสารหนี้ของภาคเอกชนในประเทศไทยส่วนใหญ่มีลักษณะการชำระดอกเบี้ยในลักษณะนี้</span></p>

                    <h4 class="text-warning">ตราสารหนี้ประเภทชำระดอกเบี้ยแบบลอยตัว (floating interest rate bond)</h4>
                    <p><span class="ps-5">ตราสารหนี้ชนิดชำระดอกเบี้ยลอยตัว หมายถึง ตราสารหนี้ที่กำหนดอัตราการชำระดอกเบี้ยตามอัตราดอกเบี้ยอ้างอิง ตัวอย่างเช่น หุ้นกู้ชำระดอกเบี้ยลอยตัวโดยใช้อัตราดอกเบี้ยอ้างอิง คือ อัตราดอกเบี้ยเงินฝาก 6 เดือน หรือ อัตราดอกเบี้ยเงินกู้ของธนาคารพาณิชย์เฉลี่ย เป็นต้น ดังนั้น เมื่ออัตราดอกเบี้ยอ้างอิง มีการเปลี่ยนแปลง อัตราดอกเบี้ยที่ผู้ลงทุนจะได้รับจากตราสารหนี้ประเภทนี้ก็จะเปลี่ยนแปลงตามไปด้วยผู้ลงทุนที่ต้องการลงทุนในตราสารหนี้ประเภทนี้ เพราะคาดการณ์ว่าตนมีโอกาสได้รับดอกเบี้ย (coupon) ที่สูงขึ้น จากอัตราดอกเบี้ยอ้างอิงที่ปรับสูงขึ้น อย่างไรก็ตาม หากอัตราดอกเบี้ยอ้างอิงปรับลดลง ผู้ลงทุนก็จะได้รับดอกเบี้ยที่ลดลงตามอัตราดอกเบี้ยอ้างอิงเช่นกัน</span></p>

                    <h4 class="text-warning">ตราสารหนี้ประเภทไม่ชำระดอกเบี้ย (zero coupon bond)</h4>
                    <p><span class="ps-5">ตราสารหนี้ชนิดไม่ชำระดอกเบี้ย อาจมองว่า คือการกำหนดอัตราดอกเบี้ยเท่ากับ ร้อยละศูนย์ คือไม่มีการชำระดอกเบี้ยให้กับผู้ลงทุนตลอดอายุของตราสารหนี้ โดยผู้ลงทุนจะได้รับเงินคืนเพียงมูลค่าที่ตราไว้เมื่อครบกำหนดไถ่ถอน ตราสารประเภทนี้จะซื้อขายที่ราคาต่ำกว่ามูลค่าที่ตราไว้ ผลตอบแทนที่ผู้ลงทุนจะได้รับ คือ ผลต่างระหว่างมูลค่าที่ตราไว้และราคาซื้อ และด้วยเหตุที่ไม่มีการชำระดอกเบี้ยตลอดอายุของตราสารหนี้ การลงทุนในตราสารหนี้ประเภทนี้จึงช่วยลดความเสี่ยงจากการนำดอกเบี้ยที่ได้รับ (coupon payment) ไปลงทุนต่อในอัตราผลตอบแทนที่ลดลงจากอัตราดอกเบี้ยเดิมที่เคยได้รับ (reinvestment risk)</span></p>
                </div>
                <div id="section2-5">
                    <h3 class="text-warning">5.2.5 แบ่งตามวิธีการชำระคืนเงินต้น</h3>
                    <h4 class="text-warning">ตราสารหนี้ชำระคืนมูลค่าที่ตราไว้ครั้งเดียว ณ วันครบกำหนดไถ่ถอน</h4>
                    <p><span class="ps-5">ตราสารหนี้ชำระคืนมูลค่าที่ตราไว้ครั้งเดียว ณ วันครบกำหนดไถ่ถอน เป็นตราสารหนี้ที่ผู้ออกจะชำระคืนมูลค่าที่ตราไว้ให้กับผู้ลงทุนเพียงครั้งเดียวทั้งจำนวนเมื่อครบกำหนดไถ่ถอน ตราสารหนี้ที่มีการชำระคืนในลักษณะนี้ เรียกว่า "Bullet Bond"</span></p>
                    <h4 class="text-warning">ตราสารหนี้ทยอยชำระคืนมูลค่าที่ตราไว้ (amortizing bond)</h4>
                    <p><span class="ps-5">ตราสารหนี้ทยอยชำระคืนมูลค่าที่ตราไว้ เป็นตราสารหนี้ที่ผู้ออกจะทยอยชำระคืนมูลค่าที่ตราไว้แก่ผู้ลงทุนเป็นงวด ตามปกติ คือ ณ งวดที่มีการจ่ายดอกเบี้ย แทนที่จะเป็นการชำระคืนครั้งเดียวเมื่อครบกำหนดไถ่ถอน ตราสารหนี้ประเภทนี้ผู้ออกอาจจะระบุส่วนของมูลค่าที่ตราไว้และเวลาที่จะทยอยชำระ คืนไว้ในแต่ละงวดอย่างชัดเจน หรือระบุรวมจำนวนดอกเบี้ยและส่วนของมูลค่าที่ตราไว้เป็นจำนวนเดียว ในปัจจุบันตราสารหนี้ประเภทนี้ได้รับความนิยมมากขึ้นเนื่องจากเป็นการช่วยลดความเสี่ยงของผู้ลงทุนได้ในระดับหนึ่ง ในขณะเดียวกันยังเป็นการลดภาระการชำระดอกเบี้ยของผู้ออกตราสารหนี้ได้ด้วย</span></p>
                </div>
                <div id="section2-6">
                    <h3 class="text-warning">5.2.6 แบ่งตามสิทธิเรียกร้อง</h3>
                    <h4 class="text-warning">ตราสารหนี้ด้อยสิทธิ (subordinated bond)</h4>
                    <p><span class="ps-5">ตราสารหนี้ด้อยสิทธิ เป็นตราสารหนี้ที่ผู้ลงทุนได้รับสิทธิในการรับชำระหนี้เป็นอันดับรองจากผู้ถือตราสารหนี้ไม่ด้อยสิทธิ หากบริษัทผู้ออกตราสารล้มละลาย หรือมีการชำระบัญชีเพื่อเลิกกิจการ หรือมีคำสั่งให้ต้องขายสินทรัพย์ทอดตลาดเพื่อชำระหนี้คืนให้แก่เจ้าหนี้และผู้ถือหุ้น แต่ก็ยังมีสิทธิสูงกว่าผู้ถือตราสารทุน (หุ้นบุริมสิทธิ และหุ้นสามัญ) ดังนั้น ตราสารหนี้ชนิดนี้จึงมีความเสี่ยงสูงกว่าตราสารหนี้ไม่ด้อยสิทธิที่มีคุณลักษณะอื่นเหมือนกัน เพราะผู้ออกอาจมีเงินสดคงเหลือพอชำระหนี้ได้เพียงตราสารหนี้ไม่ด้อยสิทธิแต่อาจมีไม่เพียงพอที่จะชำระหนี้ให้แก่ผู้ถือตราสารหนี้ด้อยสิทธิ ทำให้โอกาสที่ผู้ถือตราสารหนี้ด้อยสิทธิจะไม่ได้รับชำระหนี้สูงกว่าของตราสารหนี้ไม่ด้อยสิทธิ ด้วยความเสี่ยงดังกล่าว ทำให้ตราสารหนี้ประเภทนี้ต้องชำระดอกเบี้ยในอัตราสูงกว่าตราสารหนี้ไม่ด้อยสิทธิที่มีคุณลักษณะอื่นเหมือนกัน ทั้งนี้เพื่อชดเชย ความเสี่ยงที่ผู้ถือตราสารหนี้ด้อยสิทธิต้องแบกรับเพิ่มขึ้น</span></p>
                    <p><span class="ps-5">การที่ผู้ออกตราสารหนี้เลือกออกตราสารหนี้ด้อยสิทธิ อาจเป็นผลจากการกระจายโครงสร้างของหนี้สินที่กิจการมี หรืออาจเป็นเพราะเงื่อนไขของเจ้าหนี้หรือหุ้นกู้เดิมที่มีคงค้างอยู่ ทำให้ผู้ออกตราสารหนี้ไม่สามารถก่อหนี้ที่มีสิทธิที่ทัดเทียมหรือสูงกว่าเพิ่มเติมได้ สำหรับสถาบันการเงิน ประโยชน์จากการออกตราสารหนี้ด้อยสิทธิ คือ ตราสารหนี้ชนิดนี้มีลักษณะที่สามารถนับเป็นเงินกองทุนของสถาบันการเงินได้</span></p>
                    <h4 class="text-warning">ตราสารหนี้ไม่ด้อยสิทธิ (senior bond)</h4>
                    <p><span class="ps-5">ตราสารหนี้ไม่ด้อยสิทธิ เป็นตราสารหนี้ที่มีเงื่อนไขกำหนดให้ผู้ถือได้รับสิทธิในการได้รับชำระหนี้จาก ผู้ออกทัดเทียมกับเจ้าหนี้สามัญรายอื่นๆ แต่จะด้อยกว่าตราสารหนี้มีประกัน ในกรณีที่ผู้ออกตราสารหนี้ ล้มละลาย หรือมีการชำระบัญชี หรือมีคำสั่งให้ต้องขายสินทรัพย์ทอดตลาดเพื่อชำระหนี้คืนให้แก่เจ้าหนี้และ ผู้ถือหุ้น สิทธิในการที่จะได้รับชำระหนี้ของผู้ถือตราสารหนี้ไม่ด้อยสิทธิจะอยู่ในลำดับที่สูงกว่าผู้ถือตราสารหนี้ ด้อยสิทธิ ผู้ถือหุ้นบุริมสิทธิ และผู้ถือหุ้นสามัญ ตามลำดับ</span></p>
                </div>
                <div id="section2-7">
                    <h3 class="text-warning">5.2.7 แบ่งตามหลักประกัน</h3>
                    <h4 class="text-warning">ตราสารหนี้ไม่มีหลักประกัน (unsecured bond)</h4>
                    <p><span class="ps-5">ตราสารหนี้ไม่มีหลักประกัน เป็นตราสารหนี้ที่ผู้ออกตราสารไม่ได้จัดให้มีสินทรัพย์ใดโดยเฉพาะเป็นหลักประกันการออกตราสารหนี้ประเภทนั้น หากบริษัทผู้ออกตราสารล้มละลาย หรือมีการชำระบัญชีเพื่อเลิกกิจการ หรือมีคำสั่งให้ต้องขายสินทรัพย์ทอดตลาดเพื่อชำระหนี้คืนให้แก่เจ้าหนี้และผู้ถือหุ้น ผู้ลงทุนในตราสารหนี้เหล่านี้จะมีสิทธิเพียงการรับส่วนแบ่งจากการขายสินทรัพย์ที่เหลือจากสินทรัพย์ที่เป็นหลักประกันหนี้สินอื่นของกิจการ โดยจะได้รับคืนตามสัดส่วนและตามลำดับในการเรียกร้องสิทธิเท่านั้น</span></p>
                    <h4 class="text-warning">ตราสารหนี้มีหลักประกัน (secured bond)</h4>
                    <p><span class="ps-5">ตราสารหนี้มีหลักประกัน คือ ตราสารหนี้ที่ผู้ออกตราสารนำสินทรัพย์ประเภทใดประเภทหนึ่งมาเป็นหลักประกันแก่ตราสารหนี้ประเภทนั้น หากบริษัทผู้ออกตราสารล้มละลาย หรือมีการชำระบัญชีเพื่อเลิกกิจการหรือมีคำสั่งให้ต้องขายสินทรัพย์ทอดตลาดเพื่อชำระหนี้คืนให้แก่เจ้าหนี้และผู้ถือหุ้น ผู้ถือตราสารหนี้ประเภทนี้จะมีสิทธิเต็มที่เหนือสินทรัพย์ที่เป็นหลักประกันนั้น หรือผู้ถือตราสารหนี้มีหลักประกันสามารถเรียกร้องสิทธิในตัวสินทรัพย์ที่ระบุไว้เป็นหลักประกันนั้นได้ก่อนเจ้าหนี้รายอื่น โดยเงินที่ได้จากการขายสินทรัพย์ที่เป็นหลักประกันต้องชำระแก่ตราสารหนี้ประเภทนี้จนครบ โดยในกรณีที่การขายสินทรัพย์ดังกล่าวมีเงินมาชำระเกินภาระตราสารหนี้ที่เป็นเจ้าของหลักประกัน เงินส่วนที่เหลือจะชำระให้กับเจ้าหนี้รายอื่นต่อไปส่วนกรณีที่การขายสินทรัพย์ดังกล่าวมีเงินมาชำระไม่ครบ ผู้ลงทุนในตราสารหนี้ประเภทนี้ จะเหลือส่วนหนี้สินและถูกปรับสิทธิเป็นหนี้ไม่มีหลักประกัน การออกตราสารหนี้ประเภทนี้มีวัตถุประสงค์เพื่อช่วยเพิ่มความน่าเชื่อถือให้กับตราสารหนี้ รวมถึงเพิ่มความน่าสนใจให้แก่ผู้ลงทุน ในบางกรณีบริษัทเอกชนบางรายอาจไม่ได้มีฐานะทางการเงินหรือความน่าเชื่อถือที่ดีเพียงพอที่จะดึงดูดความสนใจของผู้ลงทุน ก็สามารถใช้หลักประกันมาช่วยเพิ่มความน่าเชื่อถือของตราสารหนี้ที่ออกได้</span></p>
                    <h4 class="text-warning">ตราสารหนี้มีการค้ำประกัน (guaranteed bond)</h4>
                    <p><span class="ps-5">ตราสารหนี้มีการค้ำประกัน เป็นตราสารหนี้ที่มีการค้ำประกันโดยบริษัท องค์กร หรือบุคคลที่สามซึ่งส่วนใหญ่จะเป็นบริษัทใหญ่ในกรณีที่บริษัทย่อยออกตราสารหนี้ ตราสารหนี้ประเภทนี้มีลักษณะคล้ายกับพันธบัตรรัฐวิสาหกิจที่มีกระทรวงการคลังค้ำประกัน กล่าวคือ ในกรณีผู้ออกตราสารหนี้ไม่สามารถชำระคืนดอกเบี้ยหรือมูลค่าที่ตราไว้ได้ตามจำนวนและระยะเวลาที่กำหนด ผู้ค้ำประกันจะเป็นผู้รับภาระชำระหนี้ดังกล่าวแทนให้ การมีผู้ค้ำประกันนี้จะช่วยเพิ่มความน่าเชื่อถือให้กับตราสารหนี้ในลักษณะคล้ายกับตราสารหนี้มีหลักประกัน ซึ่งสามารถช่วยดึงดูดความน่าสนใจจากผู้ลงทุนได้</span></p>
                    <div class="card border-0"><img src="../../src/images/icbooks/book-3/image5-5.png" class="img-fluid m-0 w-100" alt="image5-5"></div>
                </div>
                <div id="section2-8">
                    <h3 class="text-warning">5.2.8 แบ่งตามชนิดของสิทธิแฝงที่ติดมากับตราสารหนี้</h3>
                    <h4 class="text-warning">ตราสารหนี้ปราศจากสิทธิแฝง (option-free bond)</h4>
                    <p><span class="ps-5">ตราสารหนี้ปราศจากสิทธิแฝง เป็นตราสารหนี้ที่ปราศจากสิทธิแฝงต่างๆ ไม่ว่าจะเป็นสิทธิที่ผู้ออกตราสารหนี้จะไถ่ถอนคืนก่อนครบกำหนดอายุ (call option) หรือ สิทธิที่ผู้ลงทุนสามารถขายคืนผู้ออกตราสารหนี้ได้ก่อนครบกำหนดอายุ (put option) เป็นต้น</span></p>
                    
                    <h4 class="text-warning">ตราสารหนี้มีสิทธิแฝง (option-embedded bond)</h4>
                    <p><span class="text-warning fst-italic ps-5">หุ้นกู้แปลงสภาพ (convertible bond)</span> คือ หุ้นกู้ที่ให้สิทธิในการแปลงสภาพจากหุ้นกู้เป็นหลักทรัพย์อื่น ซึ่งโดยทั่วไปจะแปลงสภาพเป็นหุ้นสามัญของผู้ออกหุ้นกู้นั้น โดยกำหนดตามสัดส่วนแปลงสภาพ (conversion ratio) ที่กำหนดไว้ ณ วันที่ออกจำหน่าย โดยการแปลงสภาพจะมีการกำหนดวันเวลาหรือช่วงวันเวลาที่กำหนดไว้ โดยปกติการกำหนดสัดส่วนการแปลงสภาพจะกำหนดเป็นจำนวนหุ้นสามัญที่จะได้รับหากทำการแปลงสภาพหุ้นกู้ประเภทนี้หนึ่งหน่วย สิทธิในการแปลงสภาพเป็นการเพิ่มทางเลือกให้แก่ผู้ลงทุนในการเปลี่ยนสถานะจากเจ้าหนี้สู่ความเป็นเจ้าของบริษัท อีกนัยหนึ่งอาจมองได้ว่าหุ้นกู้แปลงสภาพประกอบด้วยหุ้นกู้ที่ไม่มีสิทธิแฝงและสิทธิในการซื้อหุ้นสามัญ (call option on equity) ของผู้ออกตราสารหนี้ซึ่งในภาวะปกติเมื่อราคาหุ้นสามัญปรับตัวเพิ่มขึ้น ราคาของหุ้นกู้แปลงสภาพก็จะปรับตัวเพิ่มขึ้นตามไปด้วยแต่หากราคาหุ้นสามัญปรับตัวลดลง ราคาของหุ้นกู้แปลงสภาพจะปรับตัวลดลงจนถึงระดับหนึ่งเท่านั้น ไม่ว่าราคาของหุ้นสามัญจะปรับตัวลดลงไปเท่าใด ราคาของตราสารก็ยังคงอยู่ที่ระดับราคาดังกล่าว ระดับราคานี้ถูกเรียกว่า "straight value" ซึ่งเป็นราคาของหุ้นกู้แปลงสภาพในส่วนที่เป็นราคาของหุ้นกู้ที่ไม่มีสิทธิแฝงเพียงอย่างเดียว (ราคาไม่รวมมูลค่าสิทธิในการซื้อหุ้นสามัญ) อย่างไรก็ตาม ในภาวะที่บริษัทผู้ออกหุ้นกู้แปลงสภาพประสบปัญหาทางการเงิน (financial distress) มีความสามารถในการชำระหนี้ลดลง ราคาหุ้นกู้แปลงสภาพก็อาจปรับตัวลดลงอย่างรุนแรงได้ ทั้งนี้เนื่องจากมีความเสี่ยงที่อาจผิดนัดชำระหนี้ (default risk) เพิ่มสูงขึ้น</p>
                    <p><span class="ps-5">ในภาวะปกติที่บริษัทผู้ออกตราสารไม่ได้ประสบปัญหาทางการเงิน หุ้นกู้แปลงสภาพอาจจะถือได้ว่ามีความเสี่ยงและอัตราผลตอบแทนที่สูงกว่าหุ้นกู้ไม่มีสิทธิแฝงที่ออกโดยผู้ออกตราสารหนี้รายเดียวกัน แต่จะมีความเสี่ยงและอัตราผลตอบแทนน้อยกว่าการลงทุนในหุ้นสามัญของผู้ออกโดยตรง เนื่องจากเมื่อมูลค่าของหุ้นสามัญที่จะได้จากการแปลงสภาพตามสิทธิลดลงต่ำกว่ามูลค่าที่ตราไว้ของหุ้นกู้แปลงสภาพ ผู้ลงทุนก็ยัง จะได้รับชำระคืนเท่ากับมูลค่าที่ตราไว้ ซึ่งถือว่าเป็นการป้องกันความเสี่ยงจากการขาดทุน (downside risk) ในระดับหนึ่ง อย่างไรก็ดี หุ้นกู้ประเภทนี้ส่วนมากเสนออัตราดอกเบี้ย (coupon) ที่ต่ำกว่าหุ้นกู้ปกติที่ไม่มีสิทธิการแปลงสภาพ เนื่องจากสิทธิในการแปลงสภาพหุ้นกู้มีมูลค่าและเป็นประโยชน์ต่อผู้ลงทุน</span>
                    <p><span class="ps-5">การตัดสินใจสำหรับผู้ถือหุ้นกู้ประเภทนี้ว่าควรเลือกที่จะแปลงสภาพหุ้นกู้ให้เป็นหุ้นสามัญหรือไม่จะดูจากมูลค่าการแปลงสภาพ (conversion value) ซึ่งคือมูลค่ารวมของหุ้นสามัญที่ได้รับจากการแปลงสภาพโดยคำนวณได้จากผลคูณระหว่างสัดส่วนการแปลงสภาพและราคาของหุ้นสามัญ ณ วันที่ทำการแปลงสภาพ</span>
                    <p><span class="ps-5">ผู้ลงทุนควรทำการแปลงสภาพเมื่อมูลค่าการแปลงสภาพสูงกว่ามูลค่าหน้าตั๋วหรือราคาของหุ้นกู้แปลงสภาพในทางตรงกันข้าม เมื่อมูลค่าการแปลงสภาพต่ำกว่ามูลค่าหน้าตั๋วหรือราคาของหุ้นกู้แปลงสภาพ ผู้ลงทุนไม่ควรจะใช้สิทธิในการแปลงสภาพ เนื่องจากผู้ลงทุนจะได้รับหุ้นสามัญที่มีมูลค่ารวมต่ำกว่ามูลค่าของหุ้นกู้แปลงสภาพ ตัวอย่างเช่น หุ้นกู้แปลงสภาพที่มีอัตราแปลงสภาพที่ 10:1 หมายถึงหุ้นกู้แปลงสภาพ 1 หน่วยสามารถแปลงเป็นหุ้นสามัญได้ 10 หุ้น หากหุ้นกู้แปลงสภาพนี้มีราคาหน้าตั๋วหรือราคาตลาดปัจจุบันเท่ากับ 1,000 บาทต่อหน่วย อาจกล่าวได้ว่าผู้ถือหุ้นกู้แปลงสภาพจะใช้สิทธิแปลงสภาพไปเป็นหุ้นสามัญของบริษัทก็ต่อเมื่อราคาหุ้นสามัญสูงกว่า 100 บาทต่อหุ้น (1,000/10) ซึ่งก็คือราคาแปลงสภาพ (conversion price) แต่ในกรณีที่ราคาของหุ้นสามัญของบริษัทลดลง หรืออยู่ที่ระดับต่ำกว่า 100 บาทต่อหุ้น ผู้ถือหุ้นกู้แปลงสภาพจะไม่ใช้สิทธิแปลงสภาพดังกล่าว ซึ่งอธิบายในรูปที่ 5-6</span>
                    <div class="card border-0"><img src="../../src/images/icbooks/book-3/image5-6.png" class="img-fluid m-0 w-100" alt="image5-6"></div>
                    <p><span class="text-warning fst-italic ps-5">ตราสารหนี้ที่ผู้ออกตราสารหนี้มีสิทธิในการไถ่ถอนคืนก่อนครบกำหนดไถ่ถอน (callable bond)</span> คือ ตราสารหนี้ที่ผู้ออกตราสารหนี้มีสิทธิในการไถ่ถอนตราสารหนี้ก่อนครบกำหนดไถ่ถอนตามราคาไถ่ถอน (call price) ที่กำหนดไว้ ซึ่งราคาไถ่ถอนดังกล่าวส่วนมากกำหนดไว้สูงกว่ามูลค่าหน้าหุ้นกู้เพื่อชดเชยกับการเสียโอกาสด้านระยะเวลาการลงทุนของผู้ลงทุน โดยปกติผู้ออกตราสารหนี้นี้จะไถ่ถอนตราสารนี้คืนเมื่อระดับอัตราดอกเบี้ยในตลาดอยู่ในระดับที่ต่ำกว่าอัตราดอกเบี้ย (coupon) ของตราสารหนี้ประเภทนี้ เพราะผู้ออกตราสารหนี้สามารถเรียกคืนและออกตราสารหนี้ใหม่แทนซึ่งมีอัตราดอกเบี้ยต่ำกว่าประเภทเดิมที่ไถ่ถอนไปได้ จะเห็นได้ว่าสิทธิในการไถ่คืนก่อนครบกำหนดไถ่ถอนทำให้ผู้ลงทุนในตราสารหนี้ประเภทนี้เสียโอกาส เพราะจะได้รับเงินคืนจากการไถ่ถอนคืนเมื่ออัตราดอกเบี้ยในตลาดการเงินมีระดับต่ำ แล้วต้องนำเงินที่ได้รับ จากการไถ่ถอนไปลงทุนต่อที่อัตราผลตอบแทนหรือดอกเบี้ยที่ต่ำด้วย อย่างไรก็ตาม ตราสารหนี้ประเภทนี้ส่วนมากเสนออัตราการชำระดอกเบี้ยที่สูงกว่าตราสารหนี้ปกติที่มีคุณลักษณะเหมือนกัน เพื่อชดเชยความเสี่ยงจากการที่ตราสารหนี้จะถูกไถ่ถอนก่อนครบกำหนดไถ่</p>
                    <p><span class="text-warning fst-italic ps-5">ตราสารหนี้ที่ผู้ลงทุนมีสิทธิไถ่ถอนคืนก่อนครบกำหนดไถ่ถอน (puttable bond)</span> คือ ตราสารหนี้ที่ให้สิทธิผู้ลงทุนขายคืนตราสารหนี้นี้ให้แก่ผู้ออกตราสารหนี้ก่อนที่ตราสารหนี้ดังกล่าวจะครบกำหนดไถ่ถอนตามที่กำหนดไว้โดยผู้ออกตราสารหนี้ ซึ่งผู้ลงทุนสามารถเลือกที่จะขายคืนหรือไม่ก็ได้ ทั้งนี้ผู้ลงทุนจะเลือกไถ่ถอนเมื่ออัตราดอกเบี้ยในตลาดสูงกว่าอัตราดอกเบี้ย (coupon) ของตราสารหนี้ประเภทนี้ เพราะผู้ลงทุนสามารถนำเงินไปลงทุนในตราสารหนี้ประเภทใหม่ที่มีอัตราดอกเบี้ยสูงกว่า จะเห็นได้ว่าสิทธิในการขายคืน ก่อนนี้ทำให้ผู้ออกตราสารหนี้เสียโอกาส เนื่องจากผู้ออกตราสารหนี้จะต้องชำระคืนมูลค่าที่ตราไว้จากการ ขายคืนเมื่ออัตราดอกเบี้ยในตลาดมีระดับสูง และอาจจำเป็นต้องออกตราสารหนี้ใหม่เพื่อชดเชย ณ อัตราดอกเบี้ย สูงตามอัตราดอกเบี้ยในตลาด ทำให้ตราสารหนี้ประเภทนี้ไม่เป็นที่นิยมสำหรับผู้ออกตราสารหนี้ อย่างไรก็ตาม ตราสารหนี้ประเภทนี้ส่วนมากเสนออัตราการชำระดอกเบี้ยที่ต่ำกว่าตราสารหนี้ปกติที่มีคุณลักษณะอื่นเหมือนกัน เพื่อชดเชยความเสี่ยงของผู้ออกในการที่ตราสารหนี้จะถูกไถ่ถอนก่อนครบกำหนดอายุ</p>
                    
                    <h4 class="text-warning">ตราสารหนี้จากการแปลงสินทรัพย์เป็นหลักทรัพย์ (securitization)</h4>
                    <p><span class="ps-5">ตราสารหนี้จากการแปลงสินทรัพย์เป็นหลักทรัพย์ เป็นตราสารหนี้ที่เกิดจากกระบวนการแปลงสินทรัพย์ให้เป็นหลักทรัพย์ (securitization) กระบวนการแปลงสินทรัพย์เป็นหลักทรัพย์โดยทั่วไปเริ่มจากผู้ออกตราสารหนี้มีสินทรัพย์ที่ก่อให้เกิดรายได้หรือลูกหนี้ ทำการโอนหรือขายสินทรัพย์ดังกล่าวให้กับนิติบุคคลที่จัดตั้งขึ้นมาเป็นการเฉพาะ ซึ่งเรียกกันโดยทั่วไปว่านิติบุคคลเฉพาะกิจ (Special Purpose Vehicle: SPV) โดยที่นิติบุคคลเฉพาะกิจจะทำหน้าที่เป็นผู้ออกตราสารหนี้ โดยที่มีการใช้สินทรัพย์ซึ่งได้รับโอนมารองรับ (asset backed securities) เมื่อมีการจำหน่ายตราสารหนี้เสร็จสิ้นแล้ว นิติบุคคลเฉพาะกิจจะนำเงินที่ได้จากการจำหน่ายตราสารหนี้ไปชำระคืนให้กับบริษัทที่ทำการขายหรือโอนสินทรัพย์ให้</span></p>
                    <p><span class="ps-5">ส่วนใหญ่แล้วสินทรัพย์ที่นำมาทำการแปลงสภาพเป็นสินทรัพย์ที่ก่อให้เกิดรายได้ประจำ เช่น ลูกหนี้สินเชื่ออสังหาริมทรัพย์ ลูกหนี้สินเชื่อบัตรเครดิต และลูกหนี้สินเชื่อเช่าซื้อรถยนต์ ฯลฯ เงินที่ชำระดอกเบี้ยและมูลค่าที่ตราไว้ที่ผู้ถือตราสารหนี้ประเภทนี้จะได้รับมาจากรายได้ของสินทรัพย์ที่ได้รับโอนมาอยู่กับนิติบุคคลเฉพาะกิจซึ่งเป็นผู้ออกตราสารหนี้ เมื่อเปรียบเทียบกับตราสารหนี้อื่น เงินที่ชำระดอกเบี้ยและมูลค่าที่ตราไว้จะได้มาจากการดำเนินงานของกิจการผู้ออก ในการพิจารณาความเสี่ยงของการลงทุนในตราสารประเภทนี้จำเป็นที่ต้องวิเคราะห์คุณภาพของสินทรัพย์ที่นำมารองรับด้วย ความสำคัญเชิงเศรษฐกิจของตราสารหนี้ประเภทนี้ คือ เป็นการสร้างโอกาสให้มีการนำสินทรัพย์ที่ไม่มีสภาพคล่องมาแปลงสภาพเป็นหลักทรัพย์ที่สามารถซื้อขายเปลี่ยนมือได้ และทำให้บริษัทต่างๆ โดยเฉพาะสถาบันการเงินที่มีสินทรัพย์ประเภทนี้มากสามารถลดภาระในการดำรงเงินกองทุนได้ อีกทั้งเป็นการเพิ่มเงินสดเพื่อนำมาใช้ในการดำเนินธุรกิจต่อไปอีกด้วย</span></p>
                    <div class="card border-0"><img src="../../src/images/icbooks/book-3/image5-7.png" class="img-fluid m-0 w-100" alt="image5-7"></div>
                    
                </div>
                <div id="section2-9">
                    <h3 class="text-warning">5.2.9 ตราสารหนี้ประเภทอื่นๆ ที่ควรทราบ</h3>
                    <h4 class="text-warning">ตราสารหนี้ชนิดชำระดอกเบี้ยโดยอ้างอิงกับตัวแปรอ้างอิง</h4>
                    <p><span class="ps-5">ตราสารหนี้ชนิดชำระดอกเบี้ยโดยอ้างอิงกับตัวแปรอ้างอิง ตราสารหนี้ประเภทนี้จะมีลักษณะคล้ายกับตราสารหนี้ชนิดชำระดอกเบี้ยแบบลอยตัว แต่ต่างกันที่อัตราดอกเบี้ยของตราสารหนี้ประเภทนี้จะขึ้นอยู่กับการเปลี่ยนแปลงของตัวแปรอ้างอิง (reference index) แทนที่จะเป็นอัตราดอกเบี้ยอ้างอิง (reference rate) ดังนั้น มูลค่าของตราสารหนี้ประเภทนี้จะเปลี่ยนแปลงตามตัวแปรอ้างอิง อย่างไรก็ตาม ตัวแปรอ้างอิงของตราสารประเภทนี้จะต้องเป็นไปตามประกาศของสำนักงานคณะกรรมการ ก.ล.ต. เช่น ดัชนีตลาดหลักทรัพย์แห่งประเทศไทย ราคาสินค้าหรือดัชนีราคาสินค้า ราคาทองคำหรือดัชนีราคาทองคำ และอัตราแลกเปลี่ยนเงินตราต่างประเทศ เป็นต้น</span></p>
                    
                    <h4 class="text-warning">หุ้นกู้สกุลเงินต่างประเทศ (foreign currency bond)</h4>
                    <p><span class="ps-5">หุ้นกู้สกุลเงินต่างประเทศ (foreign currency bond) คือ หุ้นกู้ที่ออกจำหน่ายเป็นสกุลเงินที่ไม่ใช่สกุลเงินหลักของประเทศผู้ออก เช่น บริษัทไทยออกจำหน่ายหุ้นกู้เป็นสกุลเงินดอลลาร์สหรัฐ หรือบริษัทจากประเทศสหรัฐอเมริกาออกจำหน่ายหุ้นกู้เป็นสกุลเงินเยน เป็นต้น โดยมีทั้งประเภทที่ออกจำหน่ายในประเทศ เช่น บริษัทไทยออกจำหน่ายหุ้นกู้สกุลเงินตราต่างประเทศในไทย และที่ไปออกจำหน่ายใน บริษัท ต่างประเทศ เช่น บริษัทไทยออกจำหน่ายหุ้นกู้สกุลเงินตราต่างประเทศในต่างประเทศหุ้นกู้สกุลเงิน ต่างประเทศจึงถูกเรียกชื่อแตกต่างกันออกไป เช่น</span></p>
                    <p><span class="text-warning fst-italic ps-5">หุ้นกู้ต่างประเทศ (foreign bond)</span> คือ หุ้นกู้สกุลเงินต่างประเทศที่ออกจำหน่ายในต่างประเทศ โดยมีสกุลเงินที่ออกจำหน่ายเป็นสกุลเงินของประเทศที่ไปออกจำหน่าย เช่น หุ้นกู้ของบริษัทไทยที่ไป ออกจำหน่ายในประเทศสิงคโปร์โดยออกจำหน่ายเป็นสกุลเงินดอลลาร์สิงคโปร์ หรือ หุ้นกู้ของบริษัทจาก ประเทศสหรัฐอเมริกาที่ออกจำหน่ายในประเทศญี่ปุ่นโดยออกจำหน่ายเป็นสกุลเงินเยน เป็นต้น หุ้นกู้ต่างประเทศ (foreign bond) อาจมีชื่อเรียกเฉพาะในบางประเทศที่ไปออกจำหน่าย เช่น bulldog bond ในสหราชอาณาจักร yankee bond ในประเทศสหรัฐอเมริกา samurai bond ในประเทศญี่ปุ่น matador bond ในประเทศสเปน kangaroo bond ในประเทศออสเตรเลีย หรือ kiwi bond ในประเทศนิวซีแลนด์ เป็นต้น</p>
                    <p><span class="text-warning fst-italic ps-5">บาทบอนด์ (baht bond)</span> เป็นหุ้นกู้ต่างประเทศ (foreign bond) ที่ออกโดยหน่วยงานภาครัฐหรือเอกชนต่างประเทศมาจำหน่ายในไทยเป็นสกุลเงินบาท ตัวอย่างเช่น หุ้นกู้สกุลเงินบาทของบริษัท อีดี แอล-เจนเนอเรชั่น มหาชน ครั้งที่ 1/2557 ชุดที่ 3 ครบกำหนดไถ่ถอนปี พ.ศ. 2567 (EDLGEN24DA) ซึ่งบริษัทดังกล่าวเป็นหน่วยงานภาครัฐของสาธารณรัฐประชาธิปไตยประชาชนลาว ที่ออกจำหน่ายหุ้นกู้สกุลเงินบาทในไทย</p>
                    <p><span class="text-warning fst-italic ps-5">หุ้นกู้ยูโร (eurobond)</span> คือ หุ้นกู้สกุลเงินต่างประเทศที่ออกจำหน่ายในต่างประเทศโดยมีสกุลเงินที่ออกจำหน่ายเป็นคนละสกุลเงินกับสกุลเงินของประเทศที่ไปออกจำหน่าย โดยมักเรียกตามด้วยชื่อสกุลเงินที่หุ้นกู้นั้นออกจำหน่าย เช่น หุ้นกู้ยูโรดอลลาร์สหรัฐฯ คือ หุ้นกู้ในสกุลเงินดอลลาร์สหรัฐฯ ซึ่งออกจำหน่ายนอกประเทศสหรัฐอเมริกา หรือ หุ้นกู้ยูโรเยน คือ หุ้นกู้ในสกุลเงินเยน ซึ่งออกจำหน่ายนอกประเทศญี่ปุ่นเป็นต้น</p>
                    <p><span class="text-warning fst-italic ps-5">FX bond</span> คือ หุ้นกู้ที่ออกจำหน่ายในไทยในรูปสกุลเงินต่างประเทศ ซึ่งผู้ออกเป็นได้ทั้งผู้ออกจากต่างประเทศและผู้ออกในไทย ตัวอย่างเช่น หุ้นกู้สกุลเงินดอลลาร์สหรัฐของกระทรวงการคลังแห่งสาธารณรัฐประชาธิปไตยประชาชนลาว ครั้งที่ 2/2558 ชุดที่ 1 ครบกำหนดไถ่ถอนปี พ.ศ. 2568 (MOFL25DA) หรือหุ้นกู้สกุลเงินหยวนของบริษัท น้ำตาลมิตรผล จำกัด ครั้งที่ 1/2558 ครบกำหนดไถ่ถอนปี พ.ศ. 2561 (MPSC186A) เป็นต้น</p>
                    
                    <h4 class="text-warning">พันธบัตรชดเชยเงินเฟ้อ (Inflation-Linked Bond: ILB)</h4>
                    <p><span class="ps-5">พันธบัตรชดเชยเงินเฟ้อ (Inflation-Linked Bond: ILB) เป็นตราสารหนี้ภาครัฐที่ผูกกระแสเงินสดที่จะจ่ายในรูปตัวเงิน ทั้งดอกเบี้ยจ่าย (coupon) และมูลค่าที่ตราไว้ (par value) เข้ากับอัตราเงินเฟ้อของประเทศที่จะเกิดขึ้นจริงในแต่ละช่วงเวลาในอนาคต โดยคำนวณอัตราเงินเฟ้อจากการเปลี่ยนแปลงของดัชนีราคาสินค้าอ้างอิง เช่น ดัชนีราคาผู้บริโภค (Consumer Price Index : CPI) เป็นต้น ตัวอย่างของพันธบัตรชดเชยเงินเฟ้อที่เสนอขายในไทย เช่น พันธบัตรชดเชยเงินเฟ้อในปีงบประมาณ พ.ศ. 2554 ที่ออกโดย กระทรวงการคลัง (ILB217A) ซึ่งพันธบัตรดังกล่าวมีการจ่ายดอกเบี้ย (coupon) ในอัตราคงที่(fixed rate) เป็นร้อยละของมูลค่าที่ตราไว้เช่นเดียวกับตราสารหนี้ระยะยาวปกติทั่วไป แต่สิ่งที่แตกต่าง คือ มูลค่าที่ตราไว้ดังกล่าวจะถูกปรับตามอัตราเงินเฟ้อในแต่ละงวดก่อนจะนำไปคำนวณกับอัตราดอกเบี้ย (coupon rate) เพื่อจ่ายเป็นดอกเบี้ยในงวดนั้นๆ นอกจากนี้ เมื่อพันธบัตรครบกำหนดไถ่ถอน ผู้ลงทุนจะได้รับเงินตัน ตามมูลค่าที่ตราไว้บวกกับส่วนชดเชยเงินเฟ้อที่ถูกปรับตามอัตราเงินเฟ้อด้วย พันธบัตรชดเชยเงินเฟ้อจึงช่วยลดความเสี่ยงด้านอัตราเงินเฟ้อ (inflation risk) โดยช่วยรักษาอำนาจซื้อของผู้ลงทุนได้อย่างสมบูรณ์</span></p>
                    
                    <h4 class="text-warning">ตราสารศุกูก (Sukuk)</h4>
                    <p><span class="ps-5">ตราสารศุกูก (sukuk) คือ ตราสารการเงินที่ให้ผลตอบแทนจากการลงทุนที่ไม่อยู่ในรูปของดอกเบี้ยไม่เกี่ยวพันกับธุรกิจต้องห้ามต่างๆ และผลตอบแทนจากการลงทุนก็มาจากการมีส่วนร่วมในธุรกรรมและรับความเสี่ยงร่วมกัน (เช่น การให้เช่าทรัพย์สิน ว่าจ้างทำของ ว่าจ้างให้บริหารจัดการเงินลงทุน เป็นตัน) ซึ่งเป็นไปตามหลักชาริอะห์ (shariah) ของศาสนาอิสลาม ตราสารศุถูกมีลักษณะคล้ายตราสารหนี้ทั่วไป คือ ผู้ถือตราสารจะได้รับกระแสเงินสดตลอดระยะเวลาการลงทุน แต่มีจุดแตกต่างที่กระแสเงินสดของศุถูกจะถูกอ้างอิงกับมูลค่าและรายได้ที่เกิดจากสินทรัพย์หรือโครงการที่ไม่ขัดต่อหลักชาริอะห์ของศาสนาอิสลาม ขณะที่กระแสเงินสดของตราสารหนี้ทั่วไปจะเกิดจากการชำระดอกเบี้ยและเงินต้นของผู้ออกตราสาร ดังนั้น ความเสี่ยงด้านเครดิตที่ผู้ลงทุนจะไม่ได้รับกระแสเงินสดตามที่กำหนดไว้ของศุถูกจึงขึ้นกับสินทรัพย์หรือ โครงการที่ไปอ้างอิง ส่วนความเสี่ยงด้านเครดิตของตราสารหนี้ทั่วไปจะขึ้นกับความสามารถในการชำระหนี้ ของผู้ออกตราสาร ทั้งนี้ ตราสารศุถูกนับเป็นทางเลือกสำหรับผู้นับถือศาสนาอิสลามที่มีความต้องการกระจายพอร์ตการลงทุนไปในตราสารที่มีลักษณะคล้ายคลึงกับตราสารหนี้ซึ่งไม่ขัดกับหลักศาสนา อย่างไรก็ตาม ผู้ออกตราสารหรือผู้ลงทุนทั่วไปที่ไม่ได้นับถือศาสนาอิสลามก็สามารถออกหรือลงทุนในตราสารศุถูกได้เช่นกัน</span></p>
                </div>
            </div>
        </div>
        <div class="row" id="summary">
            <h1 class="text-warning">บทสรุป</h1>
            <p><span class="ps-5">ตราสารหนี้ (ตราสารแห่งหนี้) คือ ตราสารทางการเงินประเภทหนึ่งที่แสดงความเป็นหนี้ระหว่างผู้ออกตราสารหนี้และผู้ลงทุนในตราสารหนี้ โดยผู้ออกตราสารมีฐานะเป็นผู้กู้หรือลูกหนี้ ในขณะที่ผู้ลงทุนหรือผู้ซื้อหรือผู้ถือมีฐานะเป็นผู้ให้กู้หรือเจ้าหนี้ และผู้ออกตราสารหนี้นั้นๆ มีข้อผูกพันทางกฎหมายที่จะต้องชำระผลตอบแทนในรูปของดอกเบี้ยและชำระคืนมูลค่าที่ตราไว้ หรือผลประโยชน์อื่นใด ให้กับผู้ลงทุนตามกำหนดเวลา</span></p>
            <p><span class="ps-5">ตราสารหนี้สามารถแบ่งได้หลายประเภทตามเกณฑ์ต่างๆ เช่น กำหนดไถ่ถอนของตราสารหนี้ องค์กรผู้ออกตราสาร ประเภทอัตราดอกเบี้ย วิธีการชำระคืนมูลค่าที่ตราไว้ สิทธิเรียกร้อง การค้ำประกัน และสิทธิแฝงที่มากับตราสารหนี้ การแบ่งตราสารหนี้เป็นประเภทจะช่วยให้ผู้ลงทุนสามารถทำความเข้าใจถึงคุณลักษณะของตราสารหนี้แต่ละประเภท และตัดสินใจเลือกลงทุนในตราสารหนี้ได้อย่างมีประสิทธิภาพเหมาะสมกับวัตถุประสงค์ของการลงทุน</span></p>
        </div>
    </div>
</body>
</html>