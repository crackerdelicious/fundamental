<!DOCTYPE html>
<html lang="th">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <meta name="keywords" content="ความรู้พื้นฐาน,การเงิน,การลงทุน">
    <meta name="viewport" content="width=device-width, initial-scale=1.0">
    <title>การลงทุนในหลักทรัพย์ต่างประเทศ</title>
    <link href="https://cdn.jsdelivr.net/npm/bootstrap@5.3.3/dist/css/bootstrap.min.css" rel="stylesheet" integrity="sha384-QWTKZyjpPEjISv5WaRU9OFeRpok6YctnYmDr5pNlyT2bRjXh0JMhjY6hW+ALEwIH" crossorigin="anonymous">
    <link rel="stylesheet" href="https://cdn.jsdelivr.net/npm/katex@0.16.11/dist/katex.min.css" integrity="sha384-nB0miv6/jRmo5UMMR1wu3Gz6NLsoTkbqJghGIsx//Rlm+ZU03BU6SQNC66uf4l5+" crossorigin="anonymous">
    <script src="https://cdn.jsdelivr.net/npm/bootstrap@5.3.3/dist/js/bootstrap.bundle.min.js" integrity="sha384-YvpcrYf0tY3lHB60NNkmXc5s9fDVZLESaAA55NDzOxhy9GkcIdslK1eN7N6jIeHz" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/katex.min.js" integrity="sha384-7zkQWkzuo3B5mTepMUcHkMB5jZaolc2xDwL6VFqjFALcbeS9Ggm/Yr2r3Dy4lfFg" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/contrib/auto-render.min.js" integrity="sha384-43gviWU0YVjaDtb/GhzOouOXtZMP/7XUzwPTstBeZFe/+rCMvRwr4yROQP43s0Xk" crossorigin="anonymous" onload="renderMathInElement(document.body);"></script>
    <link rel="stylesheet" href="https://fonts.googleapis.com/css2?family=Itim">
    <link rel="stylesheet" href="../../src/css/style.css">
</head>
<body>
    <nav class="navbar bg-body-tertiary fixed-top">
        <div class="container">
            <a class="navbar-brand" href="index.html">ความรู้พื้นฐานเกี่ยวกับการเงินและการลงทุน</a>
            <button class="navbar-toggler border-0" type="button" data-bs-toggle="offcanvas" data-bs-target="#offcanvasNavbar"
                aria-controls="offcanvasNavbar" aria-label="Toggle navigation">
                <span class="navbar-toggler-icon"></span>
            </button>
        </div>
        <div class="offcanvas offcanvas-end" tabindex="-1" id="offcanvasNavbar" aria-labelledby="offcanvasNavbarLabel">
            <div class="offcanvas-header">
                <h5 class="offcanvas-title" id="offcanvasNavbarLabel">สารบัญ</h5>
                <button type="button" class="btn-close" data-bs-dismiss="offcanvas" aria-label="Close"></button>
            </div>
            <div class="offcanvas-body">
                <ol class="text-info">                    
                    <li><a href="#section1" class="text-decoration-none text-info">เหตุผลที่พิจารณาหลักทรัพย์ต่างประเทศเป็นส่วนหนึ่งของกลุ่มหลักทรัพย์</a>
                        <ol>
                            <li><a href="#section1-1" class="text-decoration-none text-info">เป็นการกระจายการลงทุน (diversification) โดยมุ่งหวังลดความเสี่ยง</a></li>
                            <li><a href="#section1-2" class="text-decoration-none text-info">เป็นช่องทางหนึ่งเพื่อมุ่งหวังสร้างความเติบโตของมูลค่ากลุ่มหลักทรัพย์</a></li>
                            <li><a href="#section1-3" class="text-decoration-none text-info">เป็นทางเลือกในการลงทุนในธุรกิจหรืออุตสาหกรรมที่น่าสนใจ แต่มิได้เป็นหลักทรัพย์จดทะเบียนในไทย</a></li>
                        </ol> 
                    </li>
                    <li><a href="#section2" class="text-decoration-none text-info">ช่องทางของการลงทุนและผู้ที่เกี่ยวข้องกับการลงทุนในหลักทรัพย์ต่างประเทศ</a>
                        <ol>
                            <li><a href="#section2-1" class="text-decoration-none text-info">ช่องทางของการลงทุนในหลักทรัพย์ต่างประเทศ</a></li>
                            <li><a href="#section2-2" class="text-decoration-none text-info">ผู้ที่เกี่ยวข้องกับการลงทุนในหลักทรัพย์ต่างประเทศ</a></li>
                        </ol> 
                    </li>
                    <li><a href="#section3" class="text-decoration-none text-info">ผลตอบแทนและความเสี่ยงของการลงทุนในหลักทรัพย์ต่างประเทศ</a>
                        <ol>
                            <li><a href="#section3-1" class="text-decoration-none text-info">การคำนวณอัตราผลตอบแทนในช่วงถือครอง (holding period return: HPR) ของการลงทุนในหลักทรัพย์ต่างประเทศ</a></li>
                            <li><a href="#section3-2" class="text-decoration-none text-info">ความเสี่ยงของการลงทุนในหลักทรัพย์ต่างประเทศ</a></li>
                        </ol> 
                    </li>
                    <li><a href="#section4" class="text-decoration-none text-info">อัตราแลกเปลี่ยนเงินตราต่างประเทศและปัจจัยกำหนด การเปลี่ยนแปลงอัตราแลกเปลี่ยน</a>
                        <ol>
                            <li><a href="#section4-1" class="text-decoration-none text-info">อัตราแลกเปลี่ยนเงินตราต่างประเทศ</a></li>
                            <li><a href="#section4-2" class="text-decoration-none text-info">ตลาดเงินตราต่างประเทศ</a></li>
                            <li><a href="#section4-3" class="text-decoration-none text-info">การตีความการเปลี่ยนแปลงค่าของอัตราแลกเปลี่ยน</a></li>
                            <li><a href="#section4-4" class="text-decoration-none text-info">การบริหารความเสี่ยงจากอัตราแลกเปลี่ยนเงินตราต่างประเทศ</a></li>
                        </ol> 
                    </li>                    
                    <li><a href="#section5" class="text-decoration-none text-info">ประเด็นอื่น ๆ ที่ต้องคำนึงถึงในการลงทุนหลักทรัพย์ต่างประเทศ</a>
                        <ol>
                            <li><a href="#section5-1" class="text-decoration-none text-info">การจัดสรรวงเงินการซื้อขายตราสารสกุลเงินตราต่างประเทศ</a></li>
                            <li><a href="#section5-2" class="text-decoration-none text-info">หลักทรัพย์ที่อนุญาตให้ลงทุนได้</a></li>
                            <li><a href="#section5-3" class="text-decoration-none text-info">ค่าใช้จ่ายต่างๆ</a></li>
                            <li><a href="#section5-4" class="text-decoration-none text-info">ความแตกต่างของเวลา เกณฑ์การซื้อขาย และการชำระราคา</a></li>
                            <li><a href="#section5-5" class="text-decoration-none text-info">ช่องทางการติดตามข่าวสารและราคาหุ้นต่างประเทศ</a></li>
                        </ol> 
                    </li>
                    <li><a href="#summary" class="text-decoration-none text-info">บทสรุป</a></li>
                </ol>
            </div>
        </div>
    </nav>
    <div class="container-lg">
        <div class="row my-5">
            <h1 class="text-info">บทที่ 8 การลงทุนในหลักทรัพย์ต่างประเทศ</h1>
            <p><span class="ps-5">แม้ว่าในปัจจุบัน การลงทุนจากไทยในหลักทรัพย์ต่างประเทศยังคงมีสัดส่วนไม่มากนัก แต่ในช่วง 7-8 ปี ที่ผ่านมา การลงทุนจากไทยในหลักทรัพย์ต่างประเทศเพิ่มสูงขึ้นมาก การลงทุนในหลักทรัพย์จากไทยกระจายไปยังภูมิภาคต่างๆ ของโลก โดยส่วนใหญ่เป็นการลงทุนในจีน ฮ่องกง และสหรัฐอเมริกา ทั้งนี้ ประมาณ 70% ของเงินลงทุนในหลักทรัพย์ต่างประเทศจากไทย เป็นการลงทุนในตราสารหนี้ ส่วนอีกประมาณ 30% เป็นการลงทุนในตราสารทุน เป็นที่น่าสังเกตว่า การที่การลงทุนในหลักทรัพย์จากไทยไปในต่างประเทศเพิ่มสูงขึ้น สะท้อนให้เห็นถึงกระแสโลกาภิวัตน์ของตลาดการเงิน รวมทั้งการที่ทางการได้ผ่อนคลายกฎระเบียบเพื่อให้สอดรับกับกระแสดังกล่าว เช่น ตั้งแต่ปี พ.ศ. 2551 เป็นต้นมา สำนักงานคณะกรรมการ ก.ล.ต. และธนาคารแห่งประเทศไทย ได้เริ่มอนุญาตให้ผู้ลงทุนไทยสามารถไปติดต่อกับบริษัทหลักทรัพย์ต่างประเทศเพื่อลงทุนในหลักทรัพย์ต่างประเทศได้โดยตรง หรือจะลงทุนผ่านบริษัทหลักทรัพย์ในประเทศไทยที่มีบริการลงทุนในหลักทรัพย์ต่างประเทศได้</span></p>
            <p><span class="ps-5">การลงทุนในหลักทรัพย์ต่างประเทศ เป็นช่องทางหนึ่งของการกระจายการลงทุนเพื่อมุ่งหวังที่จะลดความเสี่ยงของกลุ่มหลักทรัพย์หรือพอร์ตของผู้ลงทุนลง และเป็นช่องทางหนึ่งที่จะมุ่งหวังสร้างความเติบโตของมูลค่าพอร์ตของผู้ลงทุน รวมทั้งการลงทุนในธุรกิจหรืออุตสาหกรรมที่ผู้ลงทุนสนใจ แต่มิได้เป็นหลักทรัพย์จดทะเบียนในไทย อย่างไรก็ตาม ผู้ที่ลงทุนในหลักทรัพย์ต่างประเทศ ต้องเผชิญความเสี่ยงเพิ่มขึ้นเมื่อเทียบกับการลงทุนเฉพาะในประเทศ การพิจารณาลงทุนในหลักทรัพย์ต่างประเทศ จึงต้องกระทำด้วยความรอบคอบ เนื้อหาในบทนี้จะกล่าวถึงช่องทางการลงทุนในหลักทรัพย์ต่างประเทศ เหตุผลสนับสนุนการกระจายการลงทุนในหลักทรัพย์ต่างประเทศ ความเสี่ยงที่ต้องเผชิญ รวมทั้งหลักปฏิบัติต่างๆ ที่เกี่ยวข้องกับการลงทุนในหลักทรัพย์ต่างประเทศ</span></p>
            <div id="section1">
                <h2 class="text-info">เหตุผลที่พิจารณาหลักทรัพย์ต่างประเทศเป็นส่วนหนึ่งของกลุ่มหลักทรัพย์</h2>
                <p><span class="ps-5">เหตุผลพื้นฐานในการพิจารณาลงทุนในหลักทรัพย์ต่างประเทศ ได้แก่ การกระจายการลงทุน (diversification) เพื่อมุ่งหวังลดความเสี่ยง นอกจากนั้น การลงทุนในหลักทรัพย์ต่างประเทศเป็นการเปิดโลกกว้างของการลงทุน และเป็นช่องทางหนึ่งเพื่อมุ่งหวังสร้างความเติบโตของมูลค่ากลุ่มหลักทรัพย์หรือพอร์ตของผู้ลงทุน ตลอดจนผู้ลงทุนสามารถลงทุนในธุรกิจหรืออุตสาหกรรมที่น่าสนใจ แต่มิได้เป็นหลักทรัพย์จดทะเบียนในไทย</span></p>
                <div class="section1-1">
                    <h3 class="text-info">เป็นการกระจายการลงทุน (diversification) โดยมุ่งหวังลดความเสี่ยง</h3>
                    <p><span class="ps-5">หลักการกระจายการลงทุน เป็นหลักของการจัดสรรเงินลงทุนในแต่ละหลักทรัพย์ ที่มีความสัมพันธ์ของการเปลี่ยนแปลงของอัตราผลตอบแทนไม่ไปด้วยกันอย่างสมบูรณ์ ส่งผลให้อัตราผลตอบแทนของกลุ่มหลักทรัพย์หรือพอร์ตการลงทุน (portfolio) มีความผันผวนน้อยลง ข้อความข้างต้นนี้ ประยุกต์ได้ทั้งกรณีกระจายการลงทุนในหลักทรัพย์ต่างชนิด (ต่าง asset classes เช่น ลงทุนทั้งในตราสารทุน ตราสารหนี้) และในหลักทรัพย์ต่างประเทศ สำหรับกรณีการจัดสรรเงินลงทุนส่วนหนึ่งไปลงทุนในหลักทรัพย์ต่างประเทศด้วยนั้น มีหลักฐานเชิงประจักษ์จากงานวิจัยหลายเรื่อง ระบุว่า การเปลี่ยนแปลงของราคาหลักทรัพย์ในแต่ละประเทศ มิได้ไปด้วยกันมากนัก ข้อความจริงนี้จึงนำไปสู่ข้อสรุปว่า ผู้ลงทุนสามารถเพิ่มประสิทธิภาพของกลุ่มหลักทรัพย์หรือพอร์ตการลงทุนได้ ด้วยการกระจายการลงทุนในหลักทรัพย์ต่างประเทศด้วย ทั้งนี้ การเพิ่มประสิทธิภาพที่กล่าวข้างต้นหมายถึง "ณ อัตราผลตอบแทนที่ผู้ลงทุนคาดหวังในระดับหนึ่ง ผู้ลงทุนสามารถลดความเสี่ยงลงได้" หรืออาจหมายถึง "ณ ความเสี่ยงระดับหนึ่งที่ผู้ลงทุนยอมรับได้ ผู้ลงทุนสามารถ เพิ่มอัตราผลตอบแทนที่คาดหวังให้สูงขึ้นได้"</span></p>
                    <p><span class="ps-5">เนื่องจากอัตราผลตอบแทนของสินทรัพย์แต่ละประเภทไม่ได้เคลื่อนไหวขึ้นลงไปในทิศทางเดียวกันเสมอไป ดังจะเห็นได้จากภาพตัวอย่างผลตอบแทนรายปี (%) ของหุ้นและตราสารหนี้ในไทยและต่างประเทศ ระหว่างปี พ.ศ. 2543-2557</span></p>
                    <div class="card border-0">
                        <img src="../../src/images/icbooks/book-1/chapter8/image-8-1.png" class="img-fluid m-0 w-100" alt="image 8-1">
                        <div class="card-footer"><small>\(\scriptsize ^6\) เป็นผลตอบแทนในสกุลท้องถิ่น</small></div>
                    </div>
                    <p><span class="ps-5">โดยในปี พ.ศ. 2552 การลงทุนในหุ้น (ในไทยและต่างประเทศ) ให้ผลตอบแทนที่สูงกว่าการลงทุนในตราสารหนี้ (ในไทยและต่างประเทศ) ขณะที่เมื่อเทียบผลตอบแทนจากการลงทุนในปี พ.ศ. 2551 ซึ่งเกิดวิกฤตการณ์การเงินโลกนั้น การลงทุนในหุ้นทั้งในไทยและต่างประเทศ กลับให้ผลตอบแทนที่ต่ำกว่าการลงทุนในตราสารหนี้ ดังนั้น หากผู้ลงทุนมีพอร์ตที่มีการลงทุนทั้งในตราสารหนี้และตราสารทุน ก็จะช่วยลดความเสี่ยงจากการลงทุนได้ดีกว่าการลงทุนในสินทรัพย์ประเภทใดประเภทหนึ่งเพียงอย่างเดียว และหากเทียบผลตอบแทนของการลงทุนในหุ้นทั้งในไทยและต่างประเทศพบว่าบางช่วงมีแนวโน้มแตกต่างกัน เช่น ในปี พ.ศ. 2543-2545 ซึ่งแนวโน้มการลงทุนในหุ้นไทยปรับดีขึ้น ต่างจากแนวโน้มการลงทุนในหุ้นต่างประเทศที่ปรับตัวลดลง ดังนั้น การกระจายการลงทุนในสินทรัพย์ต่างประเทศจึงช่วยให้กระจายความเสี่ยงที่อาจจะเกิดขึ้น โดยเฉพาะกรณีที่การลงทุนในประเทศไม่เป็นไปตามที่คาดหวัง เนื่องจากปัจจัยสภาวะการลงทุนในประเทศอาจไม่เอื้ออำนวย ในขณะที่สภาวะการลงทุนต่างประเทศอาจเป็นไปในทิศทางที่ดี หากผู้ลงทุนมีการลงทุนทั้งในและต่างประเทศ โอกาสที่จะขาดทุนหรือสูญเสียเงินต้นก็จะลดลงได้</span></p>
                    <p><span class="ps-5">สำหรับเนื้อหาต่อไปจะแสดงให้เห็นตัวอย่างการจัดพอร์ตการลงทุน ที่มีการลงทุนในสินทรัพย์ไทยเทียบกับการลงทุนในสินทรัพย์ทั้งไทยและต่างประเทศ เพื่อให้เห็นประโยชน์จากการกระจายความเสี่ยง</span></p>
                    <h4 class="text-info">ตัวอย่างการจัดพอร์ตการลงทุนโดยใช้ผลตอบแทนและความเสี่ยงในอดีต</h4>
                    <p><span class="ps-5">จากที่ได้ทราบประโยชน์จากการกระจายความเสี่ยงการลงทุนทั้งไทยและต่างประเทศแล้ว ในส่วนนี้จะแสดงตัวอย่างผลตอบแทนเทียบกับความเสี่ยงของพอร์ตโดยรวม ซึ่งคำนวณจากข้อมูลผลตอบแทนและความเสี่ยงที่เกิดขึ้นจริงในอดีต (ระหว่างปี พ.ศ. 2543-2557)</span></p>
                    <div class="card border-0 my-3">
                        <div class="card-header fw-bold">พอร์ต 1</div>
                        <div class="card-body p-0 m-0">
                            <table class="table">
                                <thead class="table-info text-center">
                                    <tr>
                                        <th>สินทรัพย์</th>
                                        <th>สัดส่วนการลงทุน</th>
                                        <th>ผลตอบแทนที่คาดหวัง</th>
                                        <th>ความเสี่ยงที่อาจจะเกิดขึ้น</th>
                                    </tr>
                                </thead>
                                <tbody class="text-center">
                                    <tr>
                                        <td class="text-start">หุ้นไทย</td>
                                        <td>30%</td>
                                        <td>17.40%</td>
                                        <td>40.31%</td>
                                    </tr>
                                    <tr>
                                        <td class="text-start">ตราสารหนี้ไทย</td>
                                        <td>70%</td>
                                        <td>5.77%</td>
                                        <td>5.15%</td>
                                    </tr>
                                    <tr>
                                        <td class="text-start">หุ้นต่างประเทศ</td>
                                        <td>-</td>
                                        <td>-</td>
                                        <td>-</td>
                                    </tr>
                                    <tr>
                                        <td class="text-start">ตราสารหนี้ต่างประเทศ</td>
                                        <td>-</td>
                                        <td>-</td>
                                        <td>-</td>
                                    </tr>
                                    <tr>
                                        <td class="text-start">พอร์ตโดยรวม</td>
                                        <td>100%</td>
                                        <td>9.26%</td>
                                        <td>12.77%</td>
                                    </tr>
                                    <tr>
                                        <td colspan="3">อัตราผลตอบแทนต่อความเสี่ยงของพอร์ต</td>
                                        <td>0.725</td>
                                    </tr>
                                </tbody>
                            </table>
                        </div>                        
                        <div class="card-footer">
                            <small>ที่มา: มิติใหม่การลงทุนนอกด้วยตนเอง เตรียมพร้อมเพื่อก้าวสู่การลงทุนผลิตภัณฑ์ทางการเงินในต่างประเทศ, ธนาคารแห่งประเทศไทย</small>
                        </div>
                    </div>
                    <div class="card border-0">
                        <div class="card-header fw-bold">พอร์ต 2</div>
                        <div class="card-body p-0 m-0">
                            <table class="table">
                                <thead class="table-info text-center">
                                    <tr>
                                        <th>สินทรัพย์</th>
                                        <th>สัดส่วนการลงทุน</th>
                                        <th>ผลตอบแทนที่คาดหวัง</th>
                                        <th>ความเสี่ยงที่อาจจะเกิดขึ้น</th>
                                    </tr>
                                </thead>
                                <tbody class="text-center">
                                    <tr>
                                        <td class="text-start">หุ้นไทย</td>
                                        <td>20%</td>
                                        <td>17.40%</td>
                                        <td>40.31%</td>
                                    </tr>
                                    <tr>
                                        <td class="text-start">ตราสารหนี้ไทย</td>
                                        <td>60%</td>
                                        <td>5.77%</td>
                                        <td>5.15%</td>
                                    </tr>
                                    <tr>
                                        <td class="text-start">หุ้นต่างประเทศ</td>
                                        <td>10%</td>
                                        <td>3.12%</td>
                                        <td>20.75%</td>
                                    </tr>
                                    <tr>
                                        <td class="text-start">ตราสารหนี้ต่างประเทศ</td>
                                        <td>10%</td>
                                        <td>5.65%</td>
                                        <td>5.48%</td>
                                    </tr>
                                    <tr>
                                        <td class="text-start">พอร์ตโดยรวม</td>
                                        <td>100%</td>
                                        <td>7.82%</td>
                                        <td>10.27%</td>
                                    </tr>
                                    <tr>
                                        <td colspan="3">อัตราผลตอบแทนต่อความเสี่ยงของพอร์ต</td>
                                        <td>0.761</td>
                                    </tr>
                                </tbody>
                            </table>
                        </div>                        
                        <div class="card-footer">
                            <small>ความเสี่ยงที่อาจจะเกิดขึ้น วัดจากส่วนเบี่ยงเบนมาตรฐาน (standard deviation) ซึ่งวัดการกระจายตัวของอัตราผลตอบแทนที่คาดหวัง หากส่วนเบี่ยงเบนมาตรฐานสูง แสดงว่าผลตอบแทนที่ได้จากการลงทุนในหลักทรัพย์ มีโอกาสผันผวนหรือคลาดเคลื่อนจากผลตอบแทนที่คาดหวังได้มากขึ้น การลงทุนจึงมีความเสี่ยงที่สูงขึ้น</small>
                        </div>
                    </div>
                    <p><span class="ps-5">ตัวอย่างการจัดพอร์ตการลงทุนข้างต้นจะเห็นได้ว่า พอร์ตที่ 1 การลงทุนในหุ้นและตราสารหนี้ในประเทศเพียงอย่างเดียวอาจให้ผลตอบแทนที่คาดหวังสูงถึง 9.26% แต่ก็มีความเสี่ยงสูงถึง 12.77% อย่างไรก็ดี ในกรณีพอร์ตที่ 2 ซึ่งผู้ลงทุนเลือกกระจายการลงทุนทั้งในสินทรัพย์ในหุ้นและตราสารหนี้ (ในไทยและต่างประเทศ) แม้ว่าผลตอบแทนที่คาดหวังของพอร์ตที่ 2 อาจลดลงจาก 9.26% เป็น 7.82% แต่ความเสี่ยงของพอร์ตที่ 2 ก็จะลดลงจาก 12.77% เป็น 10.27% ตามไปด้วย โดยถ้าเทียบอัตราส่วนของผลตอบแทนต่อความเสี่ยงจะพบว่าพอร์ตที่ 2 ที่มีการลงทุนในสินทรัพย์ทั้งในประเทศและต่างประเทศมีอัตราส่วนที่สูงกว่าพอร์ตที่ 1 ซึ่งแสดงเห็นถึงประโยชน์จากการกระจายความเสี่ยงจากการลงทุนในสินทรัพย์ที่หลากหลาย ทั้งนี้ ตัวอย่างการจัดพอร์ตการลงทุนที่กล่าวมานั้น เป็นการคำนวณโดยอาศัยข้อมูลในอดีตมาช่วยในการคาดการณ์ผลตอบแทนและความเสี่ยงที่จะเกิดขึ้นในอนาคต ซึ่งผลตอบแทนในอดีตอาจไม่ได้บ่งชี้ผลตอบแทนในอนาคต ขึ้นกับสถานการณ์ที่เปลี่ยนแปลงไป ดังนั้น ผู้ลงทุนควรพิจารณาสัดส่วนการลงทุนในสินทรัพย์แต่ละประเภทให้เหมาะสมกับตนเอง เนื่องจากการลงทุนล้วนมีความเสี่ยง สัดส่วนการลงทุนในต่างประเทศที่มากหรือน้อยเกินไป อาจทำให้อัตราผลตอบแทนต่อความเสี่ยงของพอร์ตการลงทุนไม่ได้ดีกว่าการลงทุนในประเทศอย่างเดียวเสมอไป นอกเหนือจากการจัดสรรน้ำหนักการลงทุนในสินทรัพย์ต่างๆ อย่างเหมาะสมแล้ว สิ่งสำคัญที่ผู้ลงทุนต้องคำนึงถึงคือ การหมั่นติดตามและประเมินผลว่าเป็นไปตามนโยบายการลงทุนที่ตั้งไว้หรือไม่ รวมทั้งการปรับเปลี่ยนน้ำหนักการลงทุนให้สอดคล้องกับความต้องการของผู้ลงทุนเอง สถานการณ์เศรษฐกิจ ตลาดการเงิน และการเมืองที่เปลี่ยนไปด้วย</span></p>
                    <p><span class="ps-5">ทั้งนี้ เหตุผลเบื้องหลังที่ส่งผลให้อัตราผลตอบแทนของหลังทรัพย์ประเทศหนึ่งกับอีกประเทศหนึ่งแตกต่างกัน ได้แก่</span></p>
                    <div class="ps-3">
                        <ul class="ps-5">
                            <li>ในแต่ละประเทศมีความแตกต่างกันของปัจจัยซึ่งเป็นสภาวะแวดล้อมการลงทุน ได้แก่ การเปลี่ยนแปลงทางเศรษฐกิจ การเมือง หรือแม้กระทั่งปัจจัยด้านจิตวิทยาของผู้ลงทุน การเปลี่ยนแปลงในปัจจัยเหล่านี้ อาจส่งผลต่อการเปลี่ยนแปลงต่อราคาหลักทรัพย์อย่างรุนแรงในประเทศหนึ่งรวมทั้งประเทศอื่นที่มีความเชื่อมโยงกันอย่างมาก ในขณะที่ราคาหลักทรัพย์ของประเทศที่มีความเชื่อมโยงกันในระดับต่ำได้รับผลกระทบน้อย</li>
                            <li>ในแต่ละประเทศมีโครงสร้างทางเศรษฐกิจที่แตกต่างกัน เช่น โครงสร้างการผลิตที่ประกอบด้วย ภาคอุตสาหกรรม ภาคบริการ และภาคเกษตรกรรม ประเทศหนึ่งอาจมีการผลิตจากภาคอุตสาหกรรมเป็นสัดส่วนที่สูง ในขณะที่อีกประเทศหนึ่งอาจมีการผลิตจากภาคเกษตรกรรมเป็นสัดส่วนที่สูง ดังนั้น เมื่อเกิดเหตุการณ์ผันผวนแปรปรวนขึ้น เหตุการณ์นั้นๆ จึงส่งผลกระทบต่อรายได้ของแต่ละประเทศด้วยความรุนแรง ที่แตกต่างกัน และส่งผลต่อราคาหลักทรัพย์ของแต่ละประเทศด้วยความรุนแรงที่แตกต่างกันด้วย</li>
                            <li>การที่แต่ละประเทศมิได้อยู่ในช่วงของวัฏจักรธุรกิจ (business cycles) เดียวกัน เช่น ประเทศหนึ่งอยู่ในช่วงกำลังเติบโต อีกประเทศหนึ่งอยู่ในช่วงใกล้จะเติบโตเต็มที่ ส่งผลให้แต่ละประเทศที่อยู่ในช่วงของวัฏจักรธุรกิจที่แตกต่างกัน มีการเปลี่ยนแปลงของราคาหลักทรัพย์ มิได้ไปด้วยกันมากนัก ตัวอย่างเช่น ราคาหุ้นของบริษัทผลิตและจำหน่ายรถยนต์ในประเทศแถบยุโรปกับราคาหุ้นของบริษัทผลิตและจำหน่ายรถยนต์ในประเทศแถบเอเซีย มีค่าสหสัมพันธ์ในระดับต่ำ</li>
                        </ul>
                    </div>
                    <p><span class="ps-5">กล่าวโดยสรุป เหตุผลพื้นฐานในการพิจารณาลงทุนในหลักทรัพย์ต่างประเทศ ได้แก่ การกระจายการลงทุน (diversification) เพื่อมุ่งหวังลดความเสี่ยง ทั้งนี้ การลดลงของความเสี่ยงจะยิ่งได้ผลดี หากกลุ่มหลักทรัพย์ในประเทศกับหลักทรัพย์ต่างประเทศมีค่าสหสัมพันธ์ต่ำๆ ทั้งนี้ ความเสี่ยงที่ลดลง มิได้ทำให้อัตราผลตอบแทนลดลงไปด้วย</span></p>                    
                </div>
                <div class="section1-2">
                    <h3 class="text-info">เป็นช่องทางหนึ่งเพื่อมุ่งหวังสร้างความเติบโตของมูลค่ากลุ่มหลักทรัพย์</h3>
                    <p><span class="ps-5">ตลาดหลักทรัพย์ในนานาประเทศ สามารถเสนอโอกาสลงทุนเพื่อสร้างการเติบโตแก่กลุ่มหลักทรัพย์หรือพอร์ตการลงทุน เพิ่มเติมจากตลาดหลักทรัพย์ไทย โดยเฉพาะอย่างยิ่งตลาดหลักทรัพย์ที่เริ่มเติบโตหรือตลาดเกิดใหม่ (emerging market) ในประเทศกำลังพัฒนาอื่นๆ ประเทศเหล่านั้นแตกต่างจากไทยในประเด็นต่างๆ เช่น อัตราการเติบโตของรายได้ประชาชาติ โครงสร้างอายุของประชากร ทรัพยากรธรรมชาติที่มีอยู่ ความแข็งแกร่งในการส่งออก เป็นต้น การลงทุนในตลาดหลักทรัพย์ในประเทศที่มีแนวโน้มการเติบโตสูง จะมีโอกาสที่จะสร้างการเติบโตแก่มูลค่ากลุ่มหลักทรัพย์หรือพอร์ตการลงทุนของผู้ลงทุน ในอัตราที่สูงขึ้น แต่อย่างไรก็ตาม อัตราการเติบโตที่คาดว่าจะสูง อาจมีโอกาสมากที่จะผันผวนรุนแรงด้วยเช่นกันผู้ลงทุนในหลักทรัพย์ต่างประเทศ จึงต้องพิจารณาอย่างรอบคอบ</span></p>
                </div>
                <div class="section1-3">
                    <h3 class="text-info">เป็นทางเลือกในการลงทุนในธุรกิจหรืออุตสาหกรรมที่น่าสนใจ แต่มิได้เป็นหลักทรัพย์จดทะเบียนในไทย</h3>
                    <p><span class="ps-5">ผู้ลงทุนอาจสนใจหลักทรัพย์ของกิจการที่ประกอบธุรกิจหรืออยู่ในอุตสาหกรรมบางอุตสาหกรรม แต่กิจการเหล่านั้นมิได้เป็นบริษัทจดทะเบียนในไทย เช่น กิจการผลิตรถยนต์ที่มีการจำหน่ายผลิตภัณฑ์ไปทั่วโลก กิจการเวชภัณฑ์ยา กิจการผลิตและจำหน่ายสินค้าฟุ่มเฟือย (luxury) และกิจการในธุรกิจกาสิโน เป็นต้น ในกรณีที่ประสงค์จะลงทุน ผู้ลงทุนสามารถลงทุนในหลักทรัพย์เหล่านี้ในต่างประเทศได้</span></p>
                </div>
            </div>
            <div id="section2">
                <h2 class="text-info">ช่องทางของการลงทุนและผู้ที่เกี่ยวข้องกับการลงทุนในหลักทรัพย์ต่างประเทศ</h2>
                <p><span class="ps-5">การลงทุนในหลักทรัพย์ต่างประเทศ ผู้ลงทุนสามารถลงทุนโดยอ้อมผ่านกองทุนรวมที่มีนโยบายการลงทุนในหลักทรัพย์ต่างประเทศ รวมถึงกองทุนส่วนบุคคล หรือผู้ลงทุนอาจลงทุนในหลักทรัพย์ต่างประเทศ โดยมีบริษัทหลักทรัพย์หรือโบรกเกอร์ไทยช่วยอำนวยความสะดวกเพื่อลงทุนในหลักทรัพย์ในประเทศนั้นๆ หรือผู้ลงทุนอาจติดต่อลงทุนโดยตรงกับบริษัทหลักทรัพย์หรือโบรกเกอร์ต่างประเทศได้โดยตรงสำหรับผู้ลงทุนที่ได้รับอนุญาตจากธนาคารแห่งประเทศไทย ดังนั้น เพื่อให้เห็นภาพรวมของกลไกที่เกี่ยวข้องกับการลงทุนในหลักทรัพย์ต่างประเทศ หัวข้อนี้จะกล่าวถึงช่องทางต่างๆ ของการลงทุนในหลักทรัพย์ต่างประเทศ รวมทั้งชี้ให้เห็นถึงบทบาทหน้าที่โดยสังเขป ของผู้ที่เกี่ยวข้องกับการลงทุนในหลักทรัพย์ต่างประเทศ ทั้งนี้ เนื้อหาในหัวข้อนี้ กล่าวถึงหลักทรัพย์ต่างประเทศโดยรวม มิได้เจาะจงว่าเป็นตราสารทุนหรือตราสารหนี้ หรือกองทุนรวม</span></p>
                <div class="section2-1">
                    <h3 class="text-info">ช่องทางของการลงทุนในหลักทรัพย์ต่างประเทศ</h3>
                    <p><span class="ps-5">ผู้ลงทุนสามารถลงทุนในหลักทรัพย์ต่างประเทศโดยใช้ช่องทางการลงทุนโดยอ้อมผ่านกองทุน หรือลงทุนด้วยตัวเองโดยมีบริษัทหลักทรัพย์หรือโบรกเกอร์ไทยช่วยอำนวยความสะดวก รวมทั้งสามารถติดต่อลงทุนด้วยตัวเองโดยมีบริษัทหลัก บริษัทหลักทรัพย์หรือโบรกเกอร์ต่างประเทศเพื่อลงทุนในหลักทรัพย์ในประเทศนั้นๆ อีกด้วย</span></p>
                    <h4 class="text-info">การลงทุนในหลักทรัพย์ต่างประเทศโดยอ้อมผ่านกองทุน</h4>
                    <p><span class="ps-5">การลงทุนในหลักทรัพย์ต่างประเทศช่องทางนี้ ได้แก่ การลงทุนผ่านกองทุนรวมที่ลงทุนในต่างประเทศ (foreign investment fund: FIF) และกองทุนส่วนบุคคล (private fund: PF) กองทุนทั้งสองประเภท บริหารจัดการโดยบริษัทหลักทรัพย์ที่ได้รับใบอนุญาตให้ประกอบธุรกิจหลักทรัพย์ประเภทการจัดการกองทุนรวมและ/หรือ กองทุนส่วนบุคคล ภายใต้การกำกับดูแลของสำนักงานคณะกรรมการ ก.ล.ต. ทั้งนี้ กองทุนสองประเภทนี้ แตกต่างกันที่เจ้าของเงินทุน โดยกองทุนส่วนบุคคลผู้ลงทุนสามารถเข้ามามีส่วนร่วมในการกำหนดนโยบายการลงทุนได้</span></p>
                    <p><span class="ps-5">กองทุนรวมที่ลงทุนในต่างประเทศ หรือ FIF เป็นกองทุนรวมที่มีนโยบายการลงทุนซึ่งส่งผลให้มี net exposure<a id="from1" href="#to1">\(\footnotesize ^1\)</a> ที่เกี่ยวข้องกับหลักทรัพย์ต่างประเทศโดยเฉลี่ยรอบปีบัญชีไม่น้อยกว่าร้อยละ 80 ของทรัพย์สินสุทธิของกองทุนรวมนั้นๆ โดยสำนักงานคณะกรรมการ ก.ล.ต. กำหนดให้กองทุนรวมประเภทนี้ต้องลงทุนในหลักทรัพย์ที่เสนอขายในประเทศที่มีหน่วยงานกำกับดูแลที่เป็นสมาชิกสามัญของสำนักงานคณะกรรมการ ก.ล.ต. โลก (international organization of securities commissions: IOSCO) หรือมีการซื้อขายในตลาดซื้อขายหลักทรัพย์ต่างประเทศที่เป็นสมาชิกขององค์กรตลาดหลักทรัพย์โลก (world federation of exchanges: WFE) เพื่อให้มั่นใจได้ว่าตลาดหลักทรัพย์และหลักทรัพย์ที่ผู้ลงทุนไปลงทุนนั้น ได้รับการกำกับดูแลที่ดีในระดับมาตรฐานสากล รวมถึงปัจจุบันสำนักงานคณะกรรมการ ก.ล.ต. อนุญาตให้บริษัทหลักทรัพย์จัดการกองทุนไปลงทุนในหุ้นที่ซื้อขายในตลาดซื้อขายหลักทรัพย์ของประเทศกลุ่มอนุภูมิภาคลุ่มแม่น้ำโขง (Greater Mekong Subregion: GMS) ได้<a id="from2" href="#to2">\(\footnotesize ^2\)</a></span></p>
                    <p><span class="ps-5">ทั้งนี้ การบริหารกองทุนรวม FIF ของไทย สามารถแบ่งรูปแบบการบริหารได้เป็น 2 แบบหลักๆ คือ</span></p>
                    <div class="ps-3">
                        <ol class="ps-5">
                            <li>การลงทุนทางตรง โดย บลจ. ไทยนำเงินไปลงทุนในหลักทรัพย์หรือสินค้าทางการเงินต่างๆ ในต่างประเทศ ไม่ว่าจะเป็นหุ้น ตราสารหนี้ สัญญาซื้อขายล่วงหน้าที่มีผลตอบแทนอ้างอิงกับตัวแปรต่างๆ เช่น อ้างอิงกับราคาหลักทรัพย์ หรือดัชนีราคาหลักทรัพย์ ราคาสินค้าหรือดัชนีราคาสินค้าโภคภัณฑ์</li>
                            <li>การลงทุนทางอ้อม โดย บลจ. ไทยลงทุนผ่านกองทุนรวมที่บริหารจัดการโดยผู้จัดการกองทุนในต่างประเทศอีกทอดหนึ่ง หรือเป็นการลงทุนทางอ้อมผ่านกองทุนรวมในต่างประเทศนั่นเอง โดยสามารถลงทุนได้ 2 วิธี คือ (ก) กองทุนรวมประเภท fund of funds เป็นการนำเงินไปซื้อกองทุนรวมในต่างประเทศหลายๆ กอง ซึ่งอาจจะมีนโยบายการลงทุนที่คล้ายกัน หรือมีนโยบายต่างกันก็ได้ โดย บลจ. ไทยจะเป็นผู้พิจารณาว่าจะนำเงินไปลงทุนในกองทุนรวมต่างประเทศกองใดบ้าง ในสัดส่วนเท่าใด และจะมีการปรับเปลี่ยนการลงทุนได้ตามความเหมาะสม ตามที่ระบุไว้ในโครงการ (ข) กองทุนรวมประเภท feeder fund เป็นการนำเงินไปลงทุนในกองทุนรวมในต่างประเทศเพียงกองเดียวโดยเฉลี่ยรอบปีบัญชีไม่น้อยกว่าร้อยละ 80 ของทรัพย์สินสุทธิของกองทุนรวม และเรียกกองทุนต่างประเทศนั้นว่า master fund เช่น กองทุนรวม FIF X ไปลงทุนในกองทุนรวม Y ที่จัดตั้งในต่างประเทศเพียงกองเดียว ซึ่งกองทุนรวม Y จะมีผู้จัดการกองทุนที่อยู่ต่างประเทศเป็นผู้ดูแลและบริหารเงิน โดยอาจลงทุนในตราสารทางการเงินต่างๆ ตามนโยบายการลงทุนที่กำหนดไว้ ตัวอย่างของกองทุนรวมแบบ feeder fund ของไทย เช่น กองทุนรวม FIF ที่ไปลงทุนในกองทุนรวมในต่างประเทศที่มีนโยบายลงทุนในหุ้นทั่วโลก หรือกองทุนรวม FIF ที่ไปลงทุนในกองทุนรวมอีทีเอฟทองคำเป็นต้น</li>
                        </ol>
                    </div>
                    <p><span class="ps-5">ทั้งนี้ การลงทุนผ่าน FIF จะช่วยให้ผู้ลงทุนที่มีจำนวนเงินลงทุนไม่มากสามารถมีโอกาสลงทุนในต่างประเทศได้ โดยมีมืออาชีพมาช่วยเลือกสินทรัพย์ที่เหมาะสมกับความต้องการของผู้ลงทุนและบริหารจัดการลงทุนแทน อย่างไรก็ตาม การลงทุนผ่าน FIF จะมีค่าธรรมเนียมในการบริหารจัดการและติดต่อกับต่างประเทศเพิ่มเติม รวมทั้งอาจมีระยะเวลาเพื่อรอรับเงินค่าขายคืนหน่วยลงทุนที่นานกว่ากองทุนรวมที่ลงทุนในประเทศ</span></p>
                    <h4 class="text-info">การลงทุนด้วยตัวเองโดยมีบริษัทหลักทรัพย์ไทยช่วยอำนวยความสะดวก</h4>
                    <p><span class="ps-5">การลงทุนในหลักทรัพย์ต่างประเทศโดยตรง ผู้ลงทุนเปิดบัญชีซื้อขายหลักทรัพย์ในต่างประเทศกับบริษัทหลักทรัพย์ไทย ที่ให้บริการซื้อขายหลักทรัพย์ในต่างประเทศ</span></p>
                    <p><span class="ps-5">จากข้อความจริงที่ว่า บริษัทหลักทรัพย์ไทยไม่ได้เป็นสมาชิกของตลาดหลักทรัพย์ในประเทศอื่นๆ โดยตรง ดังนั้น ตัวกลางในการซื้อขายหลักทรัพย์ต่างประเทศ ระหว่างบริษัทหลักทรัพย์ไทยกับตลาดหลักทรัพย์ต่างประเทศ คือบริษัทหลักทรัพย์ต่างประเทศนั่นเอง กล่าวคือ เมื่อผู้ลงทุนส่งคำสั่งซื้อขายหลักทรัพย์ต่างประเทศผ่านไปยังบริษัทหลักทรัพย์ไทยที่ผู้ลงทุนนั้นๆ เปิดบัญชีอยู่ บริษัทหลักทรัพย์ไทยจะส่งคำสั่งดังกล่าวต่อไปยังบริษัทหลักทรัพย์ในต่างประเทศที่บริษัทหลักทรัพย์ไทยดังกล่าวได้เปิดบัญชีซื้อขายอยู่ เช่นกัน โดยบัญชีที่บริษัทหลักทรัพย์ไทยเปิดไว้กับบริษัทหลักทรัพย์ในต่างประเทศ เรียกว่าบัญชีประเภทเพื่อลูกค้า (omnibus account) ซึ่งแยกต่างหากจากบัญชีของบริษัทหลักทรัพย์ โดยบริษัทหลักทรัพย์ในต่างประเทศจะถือว่าบริษัทหลักทรัพย์ไทยนั้นๆ เป็นเสมือนลูกค้าคนหนึ่ง และจะไม่ยุ่งเกี่ยวกับลูกค้าของบริษัทหลักทรัพย์ไทยโดยตรงแต่อย่างใด เมื่อผู้ลงทุนของบริษัทหลักทรัพย์ส่งคำสั่งซื้อขาย บริษัทหลักทรัพย์ไทยจะส่งคำสั่งดังกล่าวไปยังบริษัทหลักทรัพย์ในต่างประเทศ จากนั้นบริษัทหลักทรัพย์ในต่างประเทศจะส่งคำสั่งดังกล่าวเข้าสู่ระบบการซื้อขายของตลาดหลักทรัพย์ในต่างประเทศนั้นๆ ต่อไป จะเห็นได้ว่าการลงทุนโดยใช้ช่องทางนี้ เหมาะกับผู้ที่ต้องการตัดสินใจในการลงทุนด้วยตนเอง โดยผู้ลงทุนควรมีความรู้ความเข้าใจในการลงทุน สามารถวิเคราะห์หลักทรัพย์ ข่าวสารในต่างประเทศได้เอง</span></p>
                    <h4 class="text-info">การลงทุนด้วยตนเองโดยไม่ผ่านตัวกลางในประเทศ</h4>
                    <p><span class="ps-5">ปัจจุบันธนาคารแห่งประเทศไทยอนุญาตให้ผู้ลงทุนสถาบันตามประกาศของสำนักงานคณะกรรมการ ก.ล.ต. (ทธ.1/2560) ลงทุนในผลิตภัณฑ์ทางการเงินต่างประเทศ โดยติดต่อสถาบันการเงินตัวกลางในต่างประเทศได้โดยตรง ทั้งนี้ กรณีบริษัทต่างชาติเข้ามาชักชวนเสนอขายผลิตภัณฑ์ทางการเงินในประเทศไทย บริษัทนั้นต้องได้รับใบอนุญาตธุรกิจหลักทรัพย์หรือสัญญาซื้อขายล่วงหน้าจากสำนักงานคณะกรรมการ ก.ล.ต. อย่างไรก็ตาม ธนาคารแห่งประเทศไทยมีแนวโน้มที่จะผ่อนคลายให้ผู้ลงทุนรายย่อยสามารถไปลงทุนในหลักทรัพย์ต่างประเทศโดยไม่ผ่านตัวกลางได้ในอนาคต</span></p>
                    <p><span class="ps-5">ทั้งนี้ การลงทุนในต่างประเทศโดยไม่ผ่านตัวกลางจะเป็นการเพิ่มช่องทางการลงทุนในต่างประเทศ ทำให้มีความคล่องตัวในการลงทุนมากขึ้น รวมทั้งประหยัดค่าธรรมเนียมในการบริหารจัดการ หรืออำนวยความสะดวกในการลงทุน ที่ตัวกลางในประเทศคิดเพิ่มกับผู้ลงทุน อย่างไรก็ตาม มีข้อควรพิจารณาในการลงทุนโดยไม่ผ่านตัวกลางในประเทศ ดังนี้</span></p>
                    <div class="ps-3">
                        <ul class="ps-5">
                            <li>ก่อนเริ่มการลงทุน ผู้ลงทุนควรศึกษากฎหมาย สัญญา หลักเกณฑ์และข้อจำกัดในการลงทุนของประเทศนั้นๆ ก่อนการใช้บริการกับสถาบันการเงินตัวกลางในต่างประเทศ และเนื่องจากผู้ลงทุนต้องศึกษาข้อมูลเหล่านี้ด้วยตัวเอง จึงควรเลือกสถาบันการเงินที่น่าเชื่อถือและอยู่ภายใต้หน่วยงานกำกับดูแลภายใต้ประเทศดังกล่าว รวมทั้งผู้ลงทุนต้องดำเนินการในเรื่องที่เกี่ยวข้องกับการลงทุนด้วยตนเอง เช่น การบริหาร ความเสี่ยงจากอัตราแลกเปลี่ยน การจัดการด้านเอกสาร การฟ้องร้องเมื่อเกิดปัญหา</li>
                            <li>การเปิดบัญชีเพื่อการลงทุน ผู้ลงทุนควรพิจารณาและศึกษาข้อมูลสถาบันการเงินตัวกลางต่างประเทศที่ต้องการลงทุนหรือเปิดบัญชีเพื่อการลงทุน โดยควรเปิดบัญชีเพื่อการลงทุนกับสถาบันการเงินตัวกลางต่างประเทศที่ได้รับใบอนุญาตหรืออยู่ภายใต้การกำกับดูแลของประเทศนั้นๆ และเป็นบริษัทที่มีความน่าเชื่อถือรวมถึงมีมาตรฐานในการให้บริการ</li>
                        </ul>
                    </div>
                    <p><span class="ps-5">เปรียบเทียบการลงทุนในหลักทรัพย์ต่างประเทศผ่านช่องทางต่างๆ</span></p>
                    <table class="table">
                        <thead class="table-info text-center">
                            <tr>
                                <th></th>
                                <th>ผ่าน FIF</th>
                                <th>ผ่านตัวกลางในประเทศ</th>
                                <th>ลงทุนเองโดยตรง</th>
                            </tr>
                        </thead>
                        <tbody>
                            <tr>
                                <td>ขั้นตอนการลงทุน</td>
                                <td>มีมืออาชีพจัดการลงทุนแทน ในส่วนที่เกี่ยวข้องกับการลงทุนทั้งหมด</td>
                                <td>ผู้ลงทุนจัดการลงทุนเองโดยมีตัวกลางช่วยอำนวยความสะดวกในการลงทุน</td>
                                <td>ผู้ลงทุนจัดการลงทุนเองในส่วนที่เกี่ยวข้องกับการลงทุนทั้งหมด</td>
                            </tr>
                            <tr>
                                <td>ค่าธรรมเนียมเพิ่มเติม</td>
                                <td colspan="2">มีค่าธรรมเนียมเพิ่มเติมที่ต้องจ่ายให้แก่ตัวกลางในประเทศ ในการบริหารจัดการ หรือช่วยอำนวยความสะดวกในการลงทุน</td>
                                <td>ไม่มีค่าธรรมเนียมเพิ่มเติมที่ต้องจ่ายให้แก่ตัวกลางในประเทศ</td>
                            </tr>
                            <tr>
                                <td>การร้องเรียน</td>
                                <td colspan="2">สามารถร้องเรียนหน่วยงานกำกับดูแลในประเทศกรณีที่ไม่ได้รับความเป็นธรรม</td>
                                <td>ต้องดำเนินการติดต่อเพื่อร้องเรียนกับหน่วยงานกำกับดูแลในประเทศนั้นๆ</td>
                            </tr>
                        </tbody>
                    </table>
                </div>
                <div class="section2-2">
                    <h3 class="text-info">ผู้ที่เกี่ยวข้องกับการลงทุนในหลักทรัพย์ต่างประเทศ</h3>
                    <p><span class="ps-5">บุคคลและองค์กรต่างๆ ที่เกี่ยวข้องกับการลงทุนในหลักทรัพย์ต่างประเทศ ได้แก่</span></p>
                    <h4 class="text-info">ผู้ลงทุน</h4>
                    <p><span class="ps-5">ผู้ลงทุนสามารถแบ่งได้เป็น 3 ประเภท คือ</span></p>
                    <div class="ps-3">
                        <ol class="ps-5">
                            <li>ผู้ลงทุนสถาบันตามประกาศของสำนักงานคณะกรรมการ ก.ล.ต. (ทธ.1/2560) ได้กำหนดไว้ได้แก่ ธนาคารแห่งประเทศไทย ธนาคารพาณิชย์ สถาบันการเงินที่มีกฎหมายเฉพาะจัดตั้ง บริษัทหลักทรัพย์ผู้ประกอบธุรกิจสัญญาซื้อขายล่วงหน้า บริษัทประกันชีวิต บริษัทประกันวินาศภัย กองทุนรวม กองทุนรวม ส่วนบุคคล กองทุนสำรองเลี้ยงชีพ กองทุนบำเหน็จบำนาญข้าราชการ กองทุนประกันสังคม บริษัทจดทะเบียนในตลาดหลักทรัพย์แห่งประเทศไทย นิติบุคคลที่จดทะเบียนตามกฎหมายไทยที่มีสินทรัพย์ตามงบการเงินตั้งแต่ 5,000 ล้านบาทขึ้นไป บุคคลอื่นที่ธนาคารแห่งประเทศไทยกำหนดให้สามารถนำเงินไปลงทุนในผลิตภัณฑ์จากต่างประเทศได้ ทั้งนี้ ตามที่สำนักงานคณะกรรมการ ก.ล.ต. กำหนด</li>
                            <li>บุคคลทั่วไปผ่านบริษัทหลักทรัพย์ ได้แก่ บุคคลธรรมดาหรือนิติบุคคลที่เปิดบัญชีซื้อขายหลักทรัพย์โดยตรงด้วยตนเองกับบริษัทหลักทรัพย์ทั่วไป เป็นการตัดสินใจซื้อขายด้วยตัวเองผ่านผู้แนะนำการลงทุนของบริษัทหลักทรัพย์ไทยที่มีบริการซื้อขายหลักทรัพย์ต่างประเทศ โดยอาศัยข้อมูลที่มีอยู่ทั่วไปในการประกอบการตัดสินใจ ทั้งนี้ มีกฎระเบียบข้อบังคับ ดังนี้</li>
                            <ul>
                                <li>บัญชีร่วม และบัญชีคณะบุคคลไม่สามารถลงทุนในหลักทรัพย์ ตราสารหนี้ และตราสาร อนุพันธ์ในต่างประเทศได้</li>
                                <li>บุคคลธรรมดา ต้องมีอายุตั้งแต่ 21 ปีขึ้นไป</li>
                            </ul>
                            <li>กองทุนส่วนบุคคล (private fund) ได้แก่ กองทุนที่บริหารการลงทุนโดยบริษัทหลักทรัพย์จัดการกองทุนรวม (บลจ.) โดยมีผู้จัดการกองทุนเป็นผู้ดูแลการลงทุน ทั้งนี้ เงินทุนของกองทุนส่วนบุคคลไม่ได้มาจากการระดมทุนในการออกขายหน่วยลงทุนเหมือนกับในกรณีของกองทุนรวม หากแต่เป็นเงินทุนของบุคคลธรรมดา หรือ นิติบุคคลใดๆ ที่นำเงินทุนมาเปิดบัญชีไว้กับ บลจ. ในรูปแบบกองทุนส่วนบุคคลเพื่อพึ่งพาความรู้ความสามารถของผู้จัดการกองทุนส่วนบุคคลในการลงทุน</li>
                        </ol>
                    </div>
                    <h4 class="text-info">บริษัทหลักทรัพย์ไทย</h4>
                    <p><span class="ps-5">ในปัจจุบันสำนักงานคณะกรรมการ ก.ล.ต. อนุญาตให้ผู้ลงทุนสามารถลงทุนซื้อขายหลักทรัพย์ต่างประเทศ ผ่านบริษัทหลักทรัพย์ในประเทศไทยได้ จึงมีบริษัทหลักทรัพย์หลายแห่งเปิดบริการดังกล่าวขึ้นเพื่อให้บริการทางด้านการลงทุนเป็นไปอย่างครบวงจร โดยผู้ลงทุนสามารถขอเปิดบัญชีซื้อขายหลักทรัพย์ต่างประเทศกับบริษัทหลักทรัพย์ดังกล่าว ผ่านผู้แนะนำการลงทุน หรือผู้วางแผนการลงทุน ทั้งนี้ ประเภทของหลักทรัพย์ที่จะลงทุนได้นั้น ต้องเป็นหลักทรัพย์ที่อยู่ในขอบเขตที่สำนักงานคณะกรรมการ ก.ล.ต. อนุญาตให้ลงทุนได้ ซึ่งจะได้กล่าวถึงต่อไป</span></p>
                    
                    <h4 class="text-info">บริษัทหลักทรัพย์ต่างประเทศ</h4>
                    <p><span class="ps-5">ดังที่ได้กล่าวแล้วว่า ในปัจจุบันผู้ลงทุนสามารถลงทุนในหลักทรัพย์ต่างประเทศที่ได้รับอนุญาตจากสำนักงานคณะกรรมการ ก.ล.ต. ได้สะดวกมากขึ้น อย่างไรก็ตาม เนื่องจากบริษัทหลักทรัพย์ในประเทศไทยไม่ได้เป็นสมาชิกของตลาดหลักทรัพย์ในประเทศโดยตรง เมื่อผู้ลงทุนไทยส่งคำสั่งซื้อขายหลักทรัพย์ต่างประเทศผ่านไปยังบริษัทหลักทรัพย์ไทยที่ตนเปิดบัญชีอยู่ บริษัทหลักทรัพย์ไทยจะส่งคำสั่งดังกล่าวต่อไปยังบริษัทหลักทรัพย์ในต่างประเทศที่บริษัทหลักทรัพย์ในประเทศไทยดังกล่าวได้เปิดบัญชีซื้อขายอยู่เช่นกัน โดยบัญชีที่บริษัทหลักทรัพย์ไทยเปิดไว้กับบริษัทหลักทรัพย์ในต่างประเทศ เรียกว่าบัญชีประเภท Omnibus Account จากนั้นบริษัทหลักทรัพย์ในต่างประเทศจะส่งคำสั่งดังกล่าวเข้าสู่ระบบการซื้อขายของตลาดหลักทรัพย์ในต่างประเทศต่อไป</span></p>
                    
                    <h4 class="text-info">ผู้รับฝากทรัพย์สิน (custodian)</h4>
                    <p><span class="ps-5">การซื้อขายหลักทรัพย์โดยทั่วไปนั้น นอกจากจะมีบริษัทหลักทรัพย์เป็นตัวกลางในการซื้อและขายหลักทรัพย์แล้ว ยังต้องมีผู้เก็บรักษาหลักทรัพย์ด้วย สำหรับการซื้อขายหลักทรัพย์ในต่างประเทศ จะไม่มีตัวกลางในไทยที่มีบทบาทในการเก็บรักษาหลักทรัพย์ต่างประเทศ แต่ธนาคารพาณิชย์ในต่างประเทศจะมีบทบาทดังกล่าว ทั้งนี้ บริษัทหลักทรัพย์ไทยที่ให้บริการซื้อขายหลักทรัพย์ต่างประเทศ มีบริการติดต่อ Custodian Service ให้ในตัวอยู่แล้ว โดยบางแห่งอาจให้บริการโดยไม่มีค่าใช้จ่าย แต่บางแห่งอาจเรียกเก็บค่าบริการเก็บรักษาหลักทรัพย์ ซึ่งค่าบริการนี้เรียกว่า Custody Fee ทั้งนี้ ในทางปฏิบัติบริษัทหลักทรัพย์ไทยเหล่านี้จะเปิดบัญชี Custodian Account ไว้กับธนาคารพาณิชย์ที่มีบริการ Global Custodian Service เพื่อเก็บรักษาหลักทรัพย์ให้แก่ผู้ลงทุน แต่เนื่องจากเป็นการซื้อขายหลักทรัพย์ในต่างประเทศ ซึ่งแน่นอนว่ามีมากกว่า 1 ประเทศที่ผู้ลงทุนของบริษัทหลักทรัพย์ไทยเหล่านั้น เข้าไปทำการซื้อขาย หากบริษัทหลักทรัพย์ไทยเหล่านี้ต้องการติดต่อเปิดบัญชี Custodian Account และทำธุรกรรมฝากถอนหลักทรัพย์กับทาง Custodian Bank ของทุกๆ ประเทศที่บริษัทหลักทรัพย์ไทยนั้นๆ ให้บริการ ซึ่งคงเป็นเรื่องที่ยุ่งยากและสิ้นเปลืองค่าใช้จ่ายเป็นอย่างมาก ดังนั้น ส่วนใหญ่บริษัทหลักทรัพย์ไทย จะเปิดบัญชี Custodian Account ไว้กับธนาคารพาณิชย์ในประเทศไทยที่มีบริการ Global Custodian Service และติดต่อทำธุรกรรมฝากถอนหลักทรัพย์ต่างประเทศกับธนาคารพาณิชย์ในประเทศไทยดังกล่าวเท่านั้น โดยธนาคารพาณิชย์ไทยจะส่งต่อธุรกรรมฝากถอนหลักทรัพย์ต่างประเทศกับทางธนาคารพาณิชย์ในต่างประเทศ แต่ละประเทศอีกทอดหนึ่ง ในฐานะที่เป็น Sub Custodian ของธนาคารพาณิชย์ไทยดังกล่าว ซึ่งจะเห็นว่าแม้ธนาคารพาณิชย์ในไทยจะถูกแต่งตั้งเป็น Custodian ให้กับทางบริษัทหลักทรัพย์ไทย แต่แท้จริงแล้วผู้เก็บรักษาหลักทรัพย์ที่แท้จริง นั้นคือธนาคารพาณิชย์ในต่างประเทศของแต่ละประเทศนั่นเอง โดยธนาคารพาณิชย์ในไทยทำหน้าที่เสมือนหนึ่งเป็นตัวกลางที่คอยประสาน หรือเป็น Custodian แต่เพียงในนามเท่านั้น</span></p>
                    
                    <p><span class="ps-5">ในกรณีผู้ลงทุนสถาบันนั้น อาจใช้บริการ Custodian Service ของธนาคารพาณิชย์ที่ผู้ลงทุนสถาบันมีบัญชี Custodian Account อยู่ โดยไม่ได้ใช้ Custodian ที่บริษัทหลักทรัพย์ไทยมีไว้ให้บริการได้ หรือ ผู้ลงทุนสถาบันบางรายอาจใช้ Custodian ของบริษัทหลักทรัพย์ไทยเพื่อลดความยุ่งยากสามารถทำได้ ส่วนในกรณีผู้ลงทุนที่เป็นนิติบุคคล โดยมากจะใช้บริการ Custodian ของบริษัทหลักทรัพย์ไทยเหมือนผู้ลงทุนรายย่อยทั่วๆ ไป แต่จะมีบ้างที่ผู้ลงทุนนิติบุคคลบางรายอาจใช้ Custodian ของตัวเอง โดยการไปเปิด Custodian Account กับทางธนาคารพาณิชย์ไว้เอง ทำได้เช่นกัน</span></p>
                    
                    <h4 class="text-info">ตลาดหลักทรัพย์ต่างประเทศ</h4>
                    <p><span class="ps-5">การซื้อขายหลักทรัพย์ในแต่ละประเทศนั้น จะต้องอยู่ภายใต้การควบคุมและกำกับดูแลการซื้อขายหลักทรัพย์ของประเทศนั้นๆ เฉกเช่นเดียวกับผู้ลงทุนต่างประเทศมาลงทุนผ่านตลาดหลักทรัพย์แห่งประเทศไทย ซึ่งกฎเกณฑ์ของแต่ละประเทศอาจแตกต่างกัน ทั้งในเรื่องของหลักทรัพย์ที่อนุญาตให้ลงทุนได้วันชำระราคา (settlement date) หรือแม้แต่ช่วงเวลาในการซื้อขาย เป็นต้น อย่างไรก็ตาม ในทางปฏิบัติเมื่อมีการซื้อขายหลักทรัพย์ต่างประเทศ บริษัทหลักทรัพย์ต่างประเทศ และ Custodian ในต่างประเทศจะคอยดูแลช่วยเหลือเรื่องเกณฑ์และข้อควรปฏิบัติ </span></p>
                    
                    <h4 class="text-info">ธนาคารพาณิชย์</h4>
                    <p><span class="ps-5">ธนาคารพาณิชย์เป็นผู้ที่มีบทบาทสำคัญเกี่ยวกับการลงทุนในหลักทรัพย์ต่างประเทศอย่างมาก ไม่ใช่เพียงแต่เรื่องการเก็บรักษาหลักทรัพย์ในฐานะที่เป็น Custodian เพียงอย่างเดียว แต่ยังเป็นผู้ที่มีบทบาทสำคัญในเรื่องของการชำระราคาเมื่อมีการซื้อหลักทรัพย์ (settlement) การส่งมอบหลักทรัพย์เมื่อมีการขาย (delivery) การแลกเปลี่ยนเงินตราสกุลต่างๆ รวมไปถึงการทำเรื่องป้องกันความเสี่ยงจากอัตราแลกเปลี่ยน (hedging) เพราะการลงทุนในแต่ละประเทศย่อมต้องใช้สกุลเงินที่ต่างกัน นอกจากนั้น ยังดูแลเรื่อง Corporate actions เช่น สิทธิในการโหวต (voting right) เงินปันผลต่างๆ เป็นต้น ทั้งนี้ Corporate actions สามารถ แบ่งออกเป็น 2 ประเภท ดังนี้</span></p>
                    <div class="ps-3">
                        <ol class="ps-5">
                            <li>Mandatory Corporate Action Events ได้แก่ เงินปันผล (cash dividend) หุ้นปันผล (stock dividend) ดอกเบี้ย (interest payment) การไถ่ถอนเงินตัน (redemption/maturity) การลดทุน (capital reduction) การควบกิจการ (merger/takeover) การเปลี่ยนมูลค่าหุ้น (stock split) การเพิกถอนหลักทรัพย์ออกจากตลาดฯ (delisting)</li>
                            <li>Voluntary Corporate Action Events ได้แก่ การจองซื้อหุ้นเพิ่มทุนที่จำหน่ายให้กับผู้ถือหุ้นเดิม (right issue) การรับซื้อหุ้นคืน (tender offer) การแปลงสภาพใบสำคัญแสดงสิทธิ (conversion/ warrants exercise) การประชุมผู้ถือหุ้น (proxy voting)</li>
                        </ol>
                    </div>
                    <h4 class="text-info">ธนาคารแห่งประเทศไทย</h4>
                    <p><span class="ps-5">บทบาทของธนาคารแห่งประเทศไทยในเรื่องของการลงทุนในหลักทรัพย์ต่างประเทศ คือ การควบคุมเงินตราที่จะนำออกไปลงทุนในหลักทรัพย์ต่างประเทศ รวมทั้งเป็นผู้กำหนดแนวทางการจัดสรรวงเงินที่ผู้ลงทุนแต่ละประเภทจะสามารถนำไปลงทุนได้ในแต่ละครั้ง เมื่อผู้ลงทุนใดๆ มีความประสงค์จะลงทุนในหลักทรัพย์ต่างประเทศ หากมีการเปิดบัญชีซื้อขายหลักทรัพย์ต่างประเทศกับบริษัทหลักทรัพย์ไทยใดๆ บริษัทหลักทรัพย์ไทยนั้นจะต้องรายงานข้อมูลรายละเอียดของผู้ลงทุนนั้นๆ ให้กับธนาคารแห่งประเทศไทยรับทราบ ซึ่งรายละเอียดที่เปิดเผย เช่น ชื่อผู้ลงทุน วงเงินที่ได้รับการอนุมัติและจัดสรร หลักทรัพย์ที่เข้าไปลงทุน เป็นต้น ซึ่งจะเห็นว่าบทบาทและหน้าที่ของธนาคารแห่งประเทศไทยในการควบคุมเงินตราที่ นำออกนอกประเทศเพื่อลงทุนในหลักทรัพย์ และวงเงินที่ใช้ในการลงทุนเพื่อป้องกันการฟอกเงินนั่นเอง</span></p>
                    
                    <h4 class="text-info">สำนักงานคณะกรรมการ ก.ล.ต.</h4>
                    <p><span class="ps-5">สำหรับบทบาทของสำนักงานคณะกรรมการ ก.ล.ต. ในเรื่องการลงทุนในหลักทรัพย์ต่างประเทศนั้น ได้แก่ การควบคุมประเภทของหลักทรัพย์ที่อนุญาตให้ลงทุนได้ รวมทั้งทำหน้าที่ในการควบคุมและกำกับดูแลการลงทุนในหลักทรัพย์ต่างประเทศของผู้ลงทุนไทยผ่านบริษัทหลักทรัพย์ไทยให้เป็นไปตามหลักเกณฑ์และกฎระเบียบที่สำนักงานคณะกรรมการ ก.ล.ต. กำหนดไว้ สำหรับรายละเอียดเกี่ยวกับหลักเกณฑ์และ กฎเกณฑ์ต่างๆ ที่สำนักงานคณะกรรมการ ก.ล.ต. กำหนดไว้เกี่ยวกับการลงทุนในหลักทรัพย์ต่างประเทศ จะได้กล่าวถึงในหัวข้อต่อๆ ไป</span></p>
                    
                    <h4 class="text-info">กรมสรรพากร</h4>
                    <p><span class="ps-5">บทบาทที่เกี่ยวข้องกับการลงทุนในต่างประเทศของกรมสรรพากรประเทศไทย ได้แก่ การเก็บภาษีเงินได้ที่เกิดจากการลงทุนเหมือนกับการลงทุนทั่วไป กล่าวคือ เมื่อนิติบุคคลหรือบุคคลธรรมดาทั่วไปมีเงินได้จากการลงทุนในหลักทรัพย์ต่างประเทศ ประเภทเงินได้ที่จะเกิดขึ้นจากการลงทุนในหลักทรัพย์ต่างประเทศ ได้แก่ (1) กำไรส่วนเกินทุนจากการลงทุนในหลักทรัพย์ (capital gain) (2) เงินปันผล (dividend) ที่ได้จากการลงทุนในตราสารทุน (3) ดอกเบี้ย (interest หรือ coupon) ที่ได้จากการลงทุนในตราสารหนี้ ผู้ลงทุนมีหน้าที่ยื่นชำระภาษีเมื่อมีการนำเงินได้จากการลงทุนกลับมาในปีภาษีที่ลงทุน ทั้งนี้ ผู้ลงทุนที่ได้รับเงินได้ดังกล่าวอาจต้องถูกหักภาษี ณ ที่จ่าย ตามหลักเกณฑ์ และกฎหมายของแต่ละประเทศที่ไปลงทุน</span></p>
                </div>
            </div>
            <div id="section3">
                <h2 class="text-info">ผลตอบแทนและความเสี่ยงของการลงทุนในหลักทรัพย์ต่างประเทศ</h2>
                <p><span class="ps-5">เมื่อผู้ลงทุนซื้อหลักทรัพย์ต่างประเทศ เท่ากับว่าผู้ลงทุนเหล่านั้นเข้าสู่ช่องทางการสร้างผลตอบแทนจาก 2 แหล่งพร้อมๆ กัน แหล่งหนึ่งคือผลตอบแทนจากตัวหลักทรัพย์นั้นเอง กับอีกแหล่งหนึ่งเป็นผลตอบแทนจากการเปลี่ยนแปลงค่าของสกุลเงินของประเทศที่ผู้ลงทุนไปลงทุน เทียบกับค่าสกุลเงินบาท ทั้งนี้ คำว่า “ผลตอบแทน” ที่กล่าวถึงข้างต้นจากทั้ง 2 แหล่ง ย่อมมีความเป็นไปได้ทั้งกรณีผลตอบแทนเป็นบวกและหรือผลตอบแทนเป็นลบหรือขาดทุน และเมื่อประสานผลตอบแทนทั้ง 2 แหล่งเข้าด้วยกัน ผลลัพธ์ที่ได้ย่อมมีความเป็นไปได้ทั้งกรณีผลตอบแทนเป็นบวกหรือผลตอบแทนเป็นลบเช่นกัน ดังนั้น แม้ว่าเหตุผลพื้นฐานในการพิจารณาลงทุนในหลักทรัพย์ต่างประเทศ ได้แก่ การกระจายการลงทุนเพื่อมุ่งหวังลดความเสี่ยงของกลุ่มหลักทรัพย์หรือพอร์ตการลงทุน ในขณะเดียวกันผู้ลงทุนก็ต้องเผชิญความเสี่ยงจากการเปลี่ยนแปลงของอัตราแลกเปลี่ยน และความเสี่ยงอื่นจากการลงทุนในหลักทรัพย์ต่างประเทศด้วยเช่นกัน ดังนั้น ในเบื้องต้นผู้ลงทุนควรเข้าใจวิธีการคำนวณอัตราผลตอบแทนของการลงทุนในหลักทรัพย์ต่างประเทศ และเข้าใจปัจจัยกำหนดความเสี่ยงของการลงทุนในหลักทรัพย์ต่างประเทศ</span></p>
                <div class="section3-1">
                    <h3 class="text-info">การคำนวณอัตราผลตอบแทนในช่วงถือครอง (holding period return: HPR) ของการลงทุนในหลักทรัพย์ต่างประเทศ</h3>
                    <p><span class="ps-5">เช่นเดียวกับกรณีการลงทุนในประเทศ ช่วงถือครอง (holding period) เป็นช่วงระยะเวลาการลงทุน ที่นับจากเวลาที่ซื้อหลักทรัพย์ จนถึงเวลาที่ขายหลักทรัพย์ ดังนั้น อัตราผลตอบแทนในช่วงถือครอง (holding period return: HPR) จึงเป็นผลตอบแทนจากการลงทุนที่เทียบเป็นอัตราส่วนต่อเงินลงทุนต้นงวดหรือราคาซื้อหลักทรัพย์ ในช่วงระยะเวลาการลงทุน</span></p>
                    <p><span class="ps-5">ทั้งนี้ หากไม่คำนึงถึงผลตอบแทนอันเนื่องมาจากสิทธิในการซื้อหุ้นเพิ่มทุน และอัตราผลตอบแทนจากการลงทุนต่อ องค์ประกอบของ HPR ได้แก่ (1) ผลตอบแทนจากกระแสเงินสดรับระหว่างงวด ซึ่งในกรณีหุ้นสามัญ ได้แก่ ผลตอบแทนจากเงินปันผล (dividend yield) ถ้าเป็นกรณีหุ้นกู้หรือพันธบัตร ผลตอบแทนจากกระแสเงินสดรับระหว่างงวด ได้แก่ ผลตอบแทนจากดอกเบี้ยคูปอง (current yield) (2) ผลตอบแทนจากการเปลี่ยนแปลงราคาหลักทรัพย์ [capital gain (loss)]</span></p>
                    <p><span class="ps-5">การคำนวณ HPR ของการลงทุนในหลักทรัพย์ต่างประเทศ ต้องรวมผลกระทบจากการเปลี่ยนแปลงของอัตราแลกเปลี่ยนด้วย วิธีการคำนวณ HPR ของการลงทุนในหลักทรัพย์ต่างประเทศ มี 2 วิธีคือ (1) ใช้สมการ HPR ตามปกติ โดยแปลงค่าตัวแปรที่ใช้ในการคำนวณให้อยู่ในรูปสกุลเงินบาททุกตัวแปร (2) คำนวณ HPR จากฐานสกุลเงินต่างประเทศก่อน แล้วจึงมาปรับปรุงค่า ด้วยอัตราการเปลี่ยนแปลงของค่าของสกุลเงินต่างประเทศเมื่อเทียบกับสกุลเงินบาท</span></p>
                    <p><span class="ps-5">หลักการคำนวณ HPR ของการลงทุนในหลักทรัพย์ต่างประเทศ ปรากฏในส่วนต่อไปนี้ โดยจะแสดงตัวอย่างการคำนวณเปรียบเทียบทั้งสองวิธี ในส่วนถัดไป</span></p>
                    <div class="ps-3"><ul class="ps-5"><li><span class="text-info">วิธีที่ 1</span> คำนวณโดยใช้สมการ HPR ตามปกติ โดยแปลงค่าตัวแปรทุกตัวแปรให้อยู่ในรูปสกุลเงินบาท</li></ul></div>
                    <p><span class="ps-5">สมการ HPR ตามปกติที่กล่าวถึง ได้แก่ สมการ (8.1) ซึ่งมีตัวแปรเช่นเดียวกับที่กล่าวถึงในบทที่ 3 แตกต่างกันที่ตัวแปรต่างๆ ที่นำมาคำนวณค่า HPR ตามสมการ (8.1) ผ่านการแปลงค่าสกุลเงิน จากสกุลเงินต่างประเทศมาอยู่ในรูปเงินบาทก่อน</span></p>
                    <p><span class="ps-5">ในที่นี้ เพื่อความสะดวกในการเขียนและอ่านค่าตัวแปร จะใช้สัญลักษณ์ R แทน HPR, สัญลักษณ์ 0 แทนเวลาต้นงวดที่ 1, และ 1 แทนเวลาปลายงวดที่ 1 ดังนั้น R1 จึงหมายถึง HPR ของงวดที่ 1</span></p>
                    <div class="alert alert-info">
                        $$ \tag{8.1} \footnotesize
                        \text{R}_{\tiny \text{1\_B}} = \frac{\text{CF}_{\tiny \text{1\_B}} - (\text{P}_{\tiny \text{1\_B}} - \text{P}_{\tiny \text{0\_B}})}{\text{P}_{\tiny \text{0\_B}}}
                        $$
                    </div>
                    <div class="container-fluid">
                        <div class="row">
                            <div class="col-1">\(\footnotesize \text{R}_{\tiny \text{1\_B}}\)</div>
                            <div class="col-11">คือ อัตราผลตอบแทนในช่วงถือครองของงวดที่ 1 คำนวณผ่านการแปลงค่าเงินมาเป็นสกุลเงินบาทแล้ว</div>
                        </div>
                        <div class="row">
                            <div class="col-1">\(\footnotesize \text{P}_{\tiny \text{1\_B}}\)</div>
                            <div class="col-11">คือ มูลค่าหลักทรัพย์ต่างประเทศ ณ เวลาปลายงวดที่ 1 คำนวณเป็นค่าสกุลเงินบาท</div>
                        </div>
                        <div class="row">
                            <div class="col-1">\(\footnotesize \text{P}_{\tiny \text{0\_B}}\)</div>
                            <div class="col-11">คือ มูลค่าหลักทรัพย์ต่างประเทศ ณ เวลาตันงวดที่ 1 คำนวณเป็นค่าสกุลเงินบาท</div>
                        </div>
                        <div class="row">
                            <div class="col-1">\(\footnotesize \text{CF}_{\tiny \text{1\_B}}\)</div>
                            <div class="col-11">คือ กระแสเงินสดที่ได้รับระหว่างการถือครองหลักทรัพย์ต่างประเทศในงวดที่ 1 คำนวณเป็นค่าสกุลเงินบาท</div>
                        </div>
                    </div>
                    <div class="ps-3 mt-3"><ul class="ps-5"><li><span class="text-info">วิธีที่ 2</span> คำนวณ HPR จากฐานสกุลเงินต่างประเทศก่อน แล้วจึงปรับปรุงค่า ด้วยอัตราการเปลี่ยนแปลงของค่าของสกุลเงินต่างประเทศเมื่อเทียบกับสกุลเงินบาท ซึ่งมีสูตรการคำนวณดังแสดงในสมการ ที่ 8.2</li></ul></div>
                    <div class="alert alert-info">
                        $$ \tag{8.2} \footnotesize \begin{split}
                        1 + \text{R}_{\tiny \text{1\_B}} &= (1 + \text{R}_{\tiny \text{1\_F}}) \times (1 + \text{e}_{\tiny \text{1\_F}}) \\
                        \text{R}_{\tiny \text{1\_B}} &= (1 + \text{R}_{\tiny \text{1\_F}}) \times (1 + \text{e}_{\tiny \text{1\_F}}) - 1
                        \end{split}$$
                    </div>
                    <div class="container-fluid">
                        <div class="row">
                            <div class="col-1">\(\footnotesize \text{R}_{\tiny \text{1\_B}}\)</div>
                            <div class="col-11">คือ อัตราผลตอบแทนในช่วงถือครองของงวดที่ 1 คำนวณผ่านการแปลงค่าเงินมาเป็นสกุลเงินบาทแล้ว</div>
                        </div>
                        <div class="row">
                            <div class="col-1">\(\footnotesize \text{R}_{\tiny \text{1\_F}}\)</div>
                            <div class="col-11">คือ อัตราผลตอบแทนในช่วงถือครองของงวดที่ 1 คำนวณจากฐานสกุลเงินต่างประเทศ</div>
                        </div>
                        <div class="row">
                            <div class="col-1">\(\footnotesize \text{e}_{\tiny \text{1\_F}}\)</div>
                            <div class="col-11">คือ อัตราการเปลี่ยนแปลงของอัตราแลกเปลี่ยนระหว่างเงินสกุลต่างประเทศกับเงินบาท</div>
                        </div>
                    </div>
                    <p><span class="ps-5">ทั้งนี้ ในงวดเวลาที่คำนวณ HPR</span></p>
                    <ul class="ps-5 list-unstyled">
                        <li>ถ้าเงินสกุลต่างประเทศแข็งค่าขึ้น (appreciate) ค่า \(\footnotesize \text{e}_{\tiny \text{1\_F}}\) จะเป็นบวก</li>
                        <li>ถ้าเงินสกุลต่างประเทศอ่อนค่าลง (depreciate) ค่า \(\footnotesize \text{e}_{\tiny \text{1\_F}}\) จะเป็นลบ</li>
                    </ul>
                    <p><span class="badge text-bg-info">ตัวอย่างที่ 8-1</span> เมื่อต้นปี นาย ก จัดสรรเงินจำนวน 2,311,330 บาท ลงทุนซื้อหุ้นของบริษัทหนึ่งในตลาดหลักทรัพย์นิวยอร์ก (New York Stock Exchange: NYSE) อัตราแลกเปลี่ยนในวันนั้นเท่ากับ 33.019 บาทต่อหนึ่งเหรียญสหรัฐ นาย ก ใช้เงินจำนวนดังกล่าวซื้อหุ้นในราคา 100 เหรียญสหรัฐต่อหุ้น และได้ถือหุ้นนั้น 1 ปีเต็ม และขายหุ้นนั้นในราคาตลาดเท่ากับ 110 เหรียญสหรัฐต่อหุ้น ณ ปลายปี แล้วโอนเงินกลับประเทศไทย ด้วยอัตราแลกเปลี่ยนเงินเหรียญสหรัฐเท่ากับ 36.162 บาทต่อเหรียญสหรัฐ จงคำนวณผลตอบแทนรวมจากการลงทุน ของนาย ก ซึ่งรวมผลตอบแทนจากหุ้น และจากการเปลี่ยนแปลงของอัตราแลกเปลี่ยน (ตัวอย่างนี้ เป็นกรณี ไม่มีเงินปันผล หรือมีเงินปันผล และได้รวมเงินปันผลเข้ากับมูลค่าเงินลงทุนปลายงวดแล้ว)</p>
                    <p><span class="ps-5">จากข้อมูลในโจทย์ตัวอย่างข้างตัน คำนวณ HPR ตามวิธีที่ 1 ตามขั้นตอนดังนี้</span></p>
                    <table class="table">
                        <thead class="table-info text-center">
                            <tr>
                                <th>ข้อมูล</th>
                                <th>ที่มา/การคำนวณ</th>
                                <th>ผลลัพธ์</th>
                            </tr>
                        </thead>
                        <tbody>
                            <tr>
                                <td>มูลค่าเงินลงทุนต้นงวด (บาท)</td>
                                <td>โจทย์กำหนด</td>
                                <td>2,311,330 บาท</td>
                            </tr>
                            <tr>
                                <td>อัตราแลกเปลี่ยน ณ ต้นงวด $1</td>
                                <td>โจทย์กำหนด</td>
                                <td>33.019 บาท</td>
                            </tr>
                            <tr>
                                <td>มูลค่าเงินลงทุนต้นงวด ($)</td>
                                <td>2,311,330 บาท / 33.019 บาทต่อ $</td>
                                <td>70,000 เหรียญสหรัฐ</td>
                            </tr>
                            <tr>
                                <td>ราคาหุ้นตอนซื้อต้นงวด</td>
                                <td>โจทย์กำหนด</td>
                                <td>100 เหรียญสหรัฐ</td>
                            </tr>
                            <tr>
                                <td>จำนวนหุ้นที่ซื้อ</td>
                                <td>$70,000/$100 ต่อหุ้น</td>
                                <td>700 หุ้น</td>
                            </tr>
                            <tr>
                                <td>ราคาหุ้นตอนขายปลายงวด</td>
                                <td>โจทย์กำหนด</td>
                                <td>110 เหรียญสหรัฐ</td>
                            </tr>
                            <tr>
                                <td>มูลค่าเงินลงทุนปลายงวด ($)</td>
                                <td>$110 × 700 หุ้น</td>
                                <td>77,000 เหรียญสหรัฐ</td>
                            </tr>
                            <tr>
                                <td>อัตราแลกเปลี่ยน ณ ปลายงวด $1</td>
                                <td>โจทย์กำหนด</td>
                                <td>36.162 บาท</td>
                            </tr>
                            <tr>
                                <td>มูลค่าเงินลงทุนปลายงวด (บาท)</td>
                                <td>$77,000 × 36.162 บาท</td>
                                <td>2,784,474 บาท</td>
                            </tr>
                            <tr>
                                <td>HPR_ฐานสกุลเงินบาท</td>
                                <td>(2,784,474 - 2,311,330) / 2,311,330</td>
                                <td>20.47%</td>
                            </tr>
                        </tbody>
                    </table>
                    <p><span class="ps-5">นั่นคือ ผลตอบแทนรวมจากการลงทุนของนาย ก ซึ่งรวมผลตอบแทนจากหุ้น และจากการเปลี่ยนแปลงของอัตราแลกเปลี่ยน คำนวณโดยวิธีที่ 1 = 20.47%</span></p>
                    <p><span class="ps-5">ในกรณีการคำนวณ HPR ในวิธีที่ 2 ซึ่งเป็นการคำนวณจากฐานสกุลเงินต่างประเทศก่อน แล้วจึงปรับปรุงค่า ด้วยอัตราการเปลี่ยนแปลงของค่าของสกุลเงินต่างประเทศเมื่อเทียบกับสกุลเงินบาท ซึ่งสามารถคำนวณได้ดังนี้</span></p>
                    <div class="ps-3">
                        <ol class="ps-5">
                            <li>ตามโจทย์ตัวอย่างนี้ HPR ที่มีแหล่งของผลตอบแทนเฉพาะจากหุ้นใน NYSE (คำนวณจากฐานเงินเหรียญสหรัฐโดยไม่ผ่านอัตราแลกเปลี่ยนใดๆ) ได้ HPR = 10% [(110 – 100) / 100]</li>
                            <li>ตามโจทย์ตัวอย่างนี้ เงินสกุลดอลลาร์สหรัฐ แข็งค่าขึ้น กล่าวคือ ตามข้อมูลที่กำหนดให้ต้นปีใช้เงิน 33.019 บาท เพื่อแลกเปลี่ยนได้ $1 ต่อมาพอถึงเวลาปลายปี หากจะซื้อเงิน $1 ต้องใช้เงินบาทเพิ่มขึ้นเป็น 36.162 บาท (แต่ในกรณีนี้ ณ ปลายปีเป็นการแลกเปลี่ยนเงินเหรียญสหรัฐกลับมาเป็นสกุลเงินบาท จึงได้เงินสกุลบาทจำนวนมากขึ้น เมื่อเงินสกุลดอลลาร์สหรัฐแข็งค่าขึ้น) อัตราการเปลี่ยนแปลงค่าเงินเหรียญสหรัฐเมื่อเทียบกับเงินบาท = (36.162 – 33.019)/33.019 = 9.5188%</li>
                            <li>นำผลจาก (1) กับ (2) มาประสานกัน โดยใช้สมการ (8.2) ดังนี้</li>
                        </ol>
                    </div>
                    <div class="alert alert-light">
                        $$ \footnotesize \begin{split}
                        1 + \text{R}_{\tiny \text{1\_B}} &= (1 + \text{R}_{\tiny \text{1\_F}}) \times (1 + \text{e}_{\tiny \text{1\_F}}) \\
                        &= (1.10) \times (1.095188) \\
                        &= 1.204706 \\
                        \text{R}_{\tiny \text{1\_B}} &= 1.204706 - 1 \ \ \ = 0.204706 \ \ \ = 20.4706%
                        \end{split}$$
                    </div>
                    <p><span class="ps-5">นั่นคือ ผลตอบแทนรวมจากการลงทุนของนาย ก ซึ่งรวมผลตอบแทนจากหุ้น และจากการเปลี่ยนแปลงของอัตราแลกเปลี่ยน คำนวณโดยวิธีที่ 2 = 20.47% ทั้งนี้ คำตอบของการคำนวณทั้งสองวิธีจะต้องเท่ากันเสมอ</span></p>
                    <p><span class="badge text-bg-info">ตัวอย่างที่ 8-2</span> เมื่อต้นปี นาย ข ได้จัดสรรเงินจำนวน 559,520 บาท ลงทุนซื้อหุ้นหนึ่งในตลาดหลักทรัพย์เซี่ยงไฮ้ (Shanghai Stock Exchange: SSE) อัตราแลกเปลี่ยนในวันนั้นเท่ากับ 5.5952 บาท ต่อหนึ่งหยวน นาย ข ใช้เงินก้อนนั้นซื้อหุ้นในราคา 10 หยวนต่อหุ้น และได้ถือหุ้นนั้น 1 ปีเต็ม แล้วขายหุ้นนั้นในราคา 11 หยวนต่อหุ้น ณ ปลายปี แล้วโอนเงินกลับประเทศไทย ด้วยอัตราแลกเปลี่ยนเงินสกุล RMB หรือเงินหยวนเท่ากับ 5.3682 บาทต่อหนึ่งหยวน จงคำนวณผลตอบแทนรวมจากการลงทุนของนาย ข ซึ่งรวมผลตอบแทนจากหุ้น านจากหุ้น และจากการเปลี่ยนแปลงของอัตราแลกเปลี่ยน (ตัวอย่างนี้เป็นกรณีไม่มีเงินปันผล หรือมีเงินปันผล และได้รวมเงินปันผลเข้ากับมูลค่าเงินลงทุนปลายงวดแล้ว)</p>
                    <p><span class="ps-5">จากข้อมูลในโจทย์ตัวอย่างข้างต้น คำนวณ HPR ตามวิธีที่ 1 ตามขั้นตอนดังนี้</span></p>
                    <table class="table">
                        <thead class="table-info text-center">
                            <tr>
                                <th>ข้อมูล</th>
                                <th>ที่มา/การคำนวณ</th>
                                <th>ผลลัพธ์</th>
                            </tr>
                        </thead>
                        <tbody>
                            <tr>
                                <td>มูลค่าเงินลงทุนต้นงวด (บาท)</td>
                                <td>โจทย์กำหนด</td>
                                <td>559,520 บาท</td>
                            </tr>
                            <tr>
                                <td>อัตราแลกเปลี่ยน ณ ต้นงวดต่อ 1 หยวน</td>
                                <td>โจทย์กำหนด</td>
                                <td>5.5952 บาท</td>
                            </tr>
                            <tr>
                                <td>มูลค่าเงินลงทุนต้นงวด (RMB)</td>
                                <td>559,520 บาท / 5.5952 บาทต่อหยวน</td>
                                <td>100,000 หยวน</td>
                            </tr>
                            <tr>
                                <td>ราคาหุ้นตอนซื้อต้นงวด</td>
                                <td>โจทย์กำหนด</td>
                                <td>10 หยวน</td>
                            </tr>
                            <tr>
                                <td>จำนวนหุ้นที่ซื้อ</td>
                                <td>100,000 หยวน / 10 หยวนต่อหุ้น</td>
                                <td>10,000 หุ้น</td>
                            </tr>
                            <tr>
                                <td>ราคาหุ้นตอนขายปลายงวด</td>
                                <td>โจทย์กำหนด</td>
                                <td>11 หยวน</td>
                            </tr>
                            <tr>
                                <td>มูลค่าเงินลงทุนปลายงวด (RMB)</td>
                                <td>11 × 10,000 หุ้น</td>
                                <td>110,000 หยวน</td>
                            </tr>
                            <tr>
                                <td>อัตราแลกเปลี่ยน ณ ปลายงวด 1 หยวน</td>
                                <td>โจทย์กำหนด</td>
                                <td>5.3682 บาท</td>
                            </tr>
                            <tr>
                                <td>มูลค่าเงินลงทุนปลายงวด (บาท)</td>
                                <td>110,000 × 5.3682 บาท</td>
                                <td>590,502 บาท</td>
                            </tr>
                            <tr>
                                <td>HPR_ฐานสกุลเงินบาท</td>
                                <td>(590,502 - 559,520) / 559,520</td>
                                <td>5.537%</td>
                            </tr>
                        </tbody>
                    </table>
                    <p><span class="ps-5">นั่นคือ ผลตอบแทนรวมจากการลงทุนของนาย ข ซึ่งรวมผลตอบแทนจากหุ้น และจากการเปลี่ยนแปลงของอัตราแลกเปลี่ยน คำนวณโดยวิธีที่ 1 = 5.537%</span></p>
                    <p><span class="ps-5">หากคำนวณในวิธีที่ 2 ซึ่งเป็นการคำนวณ HPR จากฐานสกุลเงินต่างประเทศก่อน แล้วจึงปรับปรุงค่าด้วยอัตราการเปลี่ยนแปลงของค่าของสกุลเงินต่างประเทศเมื่อเทียบกับสกุลเงินบาท</span></p>
                    <div class="ps-3">
                        <ol class="ps-5">
                            <li>ตามโจทย์ตัวอย่างนี้ HPR ที่มีแหล่งของผลตอบแทนเฉพาะจากหุ้นใน SSE (คำนวณจากฐานเงินสกุล RMB หรือเงินหยวนโดยไม่ผ่านอัตราแลกเปลี่ยนใดๆ) ได้ HPR = 10% [(11 – 10) / 10]</li>
                            <li>ตามโจทย์ตัวอย่างนี้ เงินหยวนอ่อนค่าลง กล่าวคือ ตามข้อมูลที่กำหนดให้ ต้นปี ใช้เงิน 5.5952 บาท เพื่อแลกเปลี่ยนได้ 1 หยวน ต่อมาพอถึงเวลาปลายปี หากจะซื้อเงิน 1 หยวน ใช้เงินบาทลดลงเป็น 5.3682 บาท (แต่ในกรณีนี้ ณ ปลายปีเป็นการแลกเปลี่ยนเงินหยวนกลับมาเป็นสกุลเงินบาท จึงได้เงินสกุลบาทจำนวนลดลง เมื่อเงินสกุล RMB หรือเงินหยวน อ่อนค่าลง) อัตราการเปลี่ยนแปลงค่าเงินหยวนเมื่อเทียบกับเงินบาท = (5.3682 – 5.5952) / 5.5952 = -4.057%</li>
                            <li>นำผลจาก (1) กับ (2) มาประสานกัน โดยใช้สมการ (8.2) ดังนี้</li>
                        </ol>
                    </div>
                    <div class="alert alert-light">
                        $$ \footnotesize \begin{split}
                        1 + \text{R}_{\tiny \text{1\_B}} &= (1 + \text{R}_{\tiny \text{1\_F}}) \times (1 + \text{e}_{\tiny \text{1\_F}}) \\
                        &= (1 + 0.10) \times [1 + (-.04057) \\
                        &= 1.05537 \\
                        \text{R}_{\tiny \text{1\_B}} &= 1.05537 - 1 \ \ \ = 0.05537 \ \ \ = 5.537%
                        \end{split}$$
                    </div>
                    <p><span class="ps-5">นั่นคือ ผลตอบแทนรวมจากการลงทุนของนาย ข ซึ่งรวมผลตอบแทนจากหุ้น และจากการเปลี่ยนแปลงของอัตราแลกเปลี่ยน คำนวณโดยวิธีที่ 2 = 5.537% ทั้งนี้ คำตอบของการคำนวณทั้งสองวิธีจะต้องเท่ากันเสมอ</span></p>
                    <p><span class="ps-5">ผู้ลงทุนสามารถประยุกต์การคำนวณ HPR ตามตัวอย่างทั้งสองตัวอย่างข้างตัน โดยอาจคำนวณวิธีใดวิธีหนึ่ง หรืออาจคำนวณทั้งสองวิธีเพื่อตรวจสอบผลลัพธ์ ทั้งนี้ ตามตัวอย่างดังกล่าวเป็นการเน้นย้ำว่าเมื่อผู้ลงทุนซื้อหลักทรัพย์ต่างประเทศ เท่ากับว่าผู้ลงทุนเหล่านั้นเข้าสู่ช่องทางการสร้างผลตอบแทนจาก 2 แหล่งพร้อมๆ กัน แหล่งหนึ่งคือผลตอบแทนจากตัวหลักทรัพย์นั้นเอง กับอีกแหล่งหนึ่งเป็นผลตอบแทนจากการเปลี่ยนแปลงค่าของสกุลเงินของประเทศที่ผู้ลงทุนไปลงทุน เทียบกับค่าสกุลเงินบาท</span></p>
                </div>
                <div class="section3-2">
                    <h3 class="text-info">ความเสี่ยงของการลงทุนในหลักทรัพย์ต่างประเทศ</h3>
                    <p><span class="ps-5">เป็นที่ทราบกันดีว่า การลงทุนทุกชนิดย่อมมีความเสี่ยง และเป็นที่ทราบกันดีถึงเหตุผลพื้นฐานในการพิจารณาลงทุนในหลักทรัพย์ต่างประเทศ ได้แก่ การกระจายการลงทุนเพื่อมุ่งหวังลดความเสี่ยงของกลุ่มหลักทรัพย์หรือพอร์ตลงทุน แต่ในขณะเดียวกัน ผู้ลงทุนพึงตระหนักด้วยว่า การลงทุนในหลักทรัพย์ต่างประเทศผู้ลงทุนก็ต้องเผชิญกับความเสี่ยงต่างๆ ที่แตกต่างไปจากการลงทุนเฉพาะภายในประเทศ ได้แก่ ความเสี่ยงจากการเปลี่ยนแปลงในอัตราแลกเปลี่ยนเงินตราต่างประเทศ และความเสี่ยงเฉพาะประเทศ</span></p>
                    <h4 class="text-info">ความเสี่ยงจากการเปลี่ยนแปลงในอัตราแลกเปลี่ยนเงินตราต่างประเทศเทศ</h4>
                    <p><span class="ps-5">เมื่ออัตราแลกเปลี่ยนระหว่างเงินสกุลต่างประเทศกับเงินสกุลบาทเปลี่ยนแปลง จะส่งผลต่อการเพิ่มขึ้นหรือลดลงของอัตราผลตอบแทนจากการลงทุนในหลักทรัพย์ต่างประเทศ กล่าวคือ เมื่อบริษัทต่างประเทศผู้ออกหลักทรัพย์จ่ายเงินสดปันผล และหรือเมื่อผู้ลงทุนขายหุ้นต่างประเทศ ผู้ลงทุนต้องแลกเปลี่ยนเงินสกุลต่างประเทศมาเป็นเงินสกุลบาท หากในช่วงเวลาที่แลกเปลี่ยนเงินตราเป็นช่วงเวลาที่เงินสกุลต่างประเทศแข็งค่าขึ้น (เมื่อเทียบกับเงินบาท) ส่งผลให้ผลตอบแทนจากการลงทุนเพิ่มขึ้น เนื่องจากผู้ลงทุนสามารถแปลงเงินสกุลต่างประเทศมาเป็นเงินบาทได้มากขึ้น ในทางกลับกัน หากในช่วงเวลาที่ แลกเปลี่ยนเงินตราเป็นช่วงเวลาที่เงินสกุลต่างประเทศอ่อนค่าลง (เมื่อเทียบกับเงินบาท) จะส่งผลให้ ผลตอบแทนจากการลงทุนลดลง เนื่องจากผู้ลงทุนสามารถแปลงเงินสกุลต่างประเทศมาเป็นเงินบาทได้ น้อยลง ทั้งนี้ ในหลายๆ กรณี หากเงินสกุลต่างประเทศอ่อนค่าลงอย่างรุนแรง อาจส่งผลรุนแรงต่ออัตรา ผลตอบแทนจากการลงทุนในหลักทรัพย์ประเทศนั้นๆ จนถึงขั้นติดลบหรือขาดทุน</span></p>
                    <p><span class="ps-5">ความผันผวนของอัตราแลกเปลี่ยน เป็นสิ่งที่ยากต่อการคาดการณ์ เนื่องจากมีปัจจัยต่างๆ ที่ส่งผลกระทบต่อการเคลื่อนไหวของอัตราแลกเปลี่ยน ทั้งปัจจัยพื้นฐานทางเศรษฐกิจในประเทศ นโยบายการเงินและการคลัง ภาวะเศรษฐกิจโลก การคาดการณ์และการเก็งกำไร เสถียรภาพการเมืองในประเทศและ ต่างประเทศ จิตวิทยาตลาด ตลอดจนข่าวลือต่างๆ และปัจจัยทางเทคนิค ซึ่งความผันผวนของอัตราแลกเปลี่ยนที่เกิดขึ้นนั้น ก่อให้เกิดผลกระทบต่ออัตราผลตอบแทนจากการลงทุนในหลักทรัพย์ต่างประเทศ อย่างไรก็ตาม ผู้ลงทุนสามารถเลือกที่จะบริหารความเสี่ยงจากการเปลี่ยนแปลงของอัตราแลกเปลี่ยนได้ด้วยการทำธุรกรรมบริหารความเสี่ยงจากอัตราแลกเปลี่ยน (foreign exchange hedging หรือเรียกโดยย่อว่า FOREX hedging หรือ FX hedging) ซึ่งจะได้กล่าวในหัวข้อ 8.3.3</span></p>
                    <p><span class="ps-5">นอกจากการเปลี่ยนแปลงในอัตราแลกเปลี่ยนแล้ว ผู้ลงทุนพึงตระหนักว่า ในบางประเทศอาจมีข้อกำหนดในการควบคุมเงินตราต่างประเทศ อันเป็นข้อจำกัดต่อการเคลื่อนย้ายเงินออกนอกประเทศนั้นๆ หรืออาจทำให้การเคลื่อนย้ายเงินทำได้ช้า</span></p>

                    <h4 class="text-info">ความเสี่ยงเฉพาะประเทศ</h4>
                    <p><span class="ps-5">ในแต่ละประเทศ ย่อมมีนโยบายทางเศรษฐกิจ การเมือง รูปแบบของตลาดหลักทรัพย์ รวมถึงกฎระเบียบข้อบังคับหลายๆ อย่างที่แตกต่างกัน ซึ่งผู้ลงทุนที่จะต้องศึกษาสิ่งต่างๆ ดังกล่าวก่อนการตัดสินใจลงทุน ทั้งนี้ สามารถจำแนกประเภทความเสี่ยงเฉพาะประเทศ ได้ดังนี้</span></p>
                    <h5 class="text-info fst-italic ps-5">ความเสี่ยงเกี่ยวกับเศรษฐกิจและการเมือง</h5>
                    <p><span class="ps-5">เศรษฐกิจและการเมืองของแต่ละประเทศย่อมแตกต่างกัน ดังนั้น การเลือกลงทุนในหลักทรัพย์ต่างประเทศของประเทศที่มีเศรษฐกิจที่แข็งแกร่ง หรือมีแนวโน้มเติบโตได้ดีในอนาคต รัฐบาลมีนโยบายสนับสนุนการเติบโตของเศรษฐกิจอย่างต่อเนื่อง รวมถึงมีการเมืองที่มั่นคง มีเสถียรภาพ ย่อมคาดหวังได้ว่าการลงทุนในประเทศนั้นๆ น่าจะมีเสถียรภาพ และมีโอกาสน้อยที่จะเผชิญกับภาวะเศรษฐกิจถดถอยและการเมืองผันผวนได้ในระดับหนึ่ง</span></p>
                    <h5 class="text-info fst-italic ps-5">ความเสี่ยงที่เกี่ยวข้องกับภาวะตลาดหลักทรัพย์และความผันผวนของราคาหลักทรัพย์</h5>
                    <p><span class="ps-5">ตลาดการซื้อขายหลักทรัพย์ในประเทศใดๆ ย่อมมีช่วงที่ภาวะตลาดเป็นขาขึ้น (bull market) และเป็นขาลง (bear market) ซึ่งอาจเกิดจากภาวะเศรษฐกิจ นโยบายของรัฐบาล การเมือง ข่าวลือในตลาด ภัยธรรมชาติ ภัยจากการก่อการร้าย หรือแม้แต่ผลประกอบการของบริษัทจดทะเบียน เหล่านี้เป็นปัจจัย ที่ทำให้ภาวะตลาด และราคาของหลักทรัพย์ในตลาดเกิดการเปลี่ยนแปลง ดังนั้น ผู้ลงทุนควรติดตามข่าวสารของประเทศที่เข้าลงทุน ภาวะตลาดของประเทศที่เข้าลงทุน และหลักทรัพย์ที่เข้าลงทุนอย่างใกล้ชิด</span></p>
                    <h5 class="text-info fst-italic ps-5">ความเสี่ยงด้านสภาพคล่องของหลักทรัพย์</h5>
                    <p><span class="ps-5">สภาพคล่องของการซื้อขายหลักทรัพย์ใดๆ เป็นสิ่งสำคัญที่ผู้ลงทุนควรให้ความสำคัญ โดยหากผู้ลงทุนเลือกลงทุนในหลักทรัพย์ที่มีขนาดใหญ่ มีมูลค่าตลาด (market capitalization) ที่สูง และ/หรือ มีสภาพคล่อง (liquidity) ที่สูง นั่นคือมีปริมาณการซื้อขายที่มากพอ จะทำให้การซื้อขายสะดวกยิ่งขึ้น เรียกได้ว่าซื้อง่ายขายคล่อง อันเป็นการลดความเสี่ยงทางด้านสภาพคล่องของหลักทรัพย์ได้ ในมุมกลับกัน หากเลือกลงทุน ในหลักทรัพย์ที่มีสภาพคล่องต่ำ แม้เป็นหลักทรัพย์ที่มีพื้นฐานดี อาจส่งผลให้เกิดความเสี่ยงด้านสภาพคล่องของหลักทรัพย์ได้ กล่าวคือ การซื้อการขายหลักทรัพย์นั้นๆ อาจทำได้ยาก</span></p>
                    <h5 class="text-info fst-italic ps-5">ความเสี่ยงเกี่ยวกับการชำระราคาและส่งมอบ</h5>
                    <p><span class="ps-5">เนื่องจากการซื้อขายหลักทรัพย์ต่างประเทศ ซึ่งโดยมากจะใช้ Custodian ซึ่งเป็นธนาคารพาณิชย์ในการดูแลเกี่ยวกับการชำระราคาและส่งมอบหลักทรัพย์ ดังนั้น จึงมีโอกาสที่จะเกิดความล่าช้าในการชำระราคา และ/หรือ ความล่าช้าในการส่งมอบหลักทรัพย์ ซึ่งเมื่อเกิดเหตุการณ์ดังกล่าวขึ้น อาจส่งผลให้ผู้ลงทุนที่เป็นฝ่ายขายหลักทรัพย์ ได้รับเงินค่าขายล่าช้า หรือ ผู้ลงทุนที่เป็นฝ่ายซื้อหลักทรัพย์ได้รับการส่งมอบหลักทรัพย์ล่าช้า แม้ว่าฝ่ายด้านที่กระทำผิดจะถูกเรียกค่าปรับจากตลาดหลักทรัพย์ของประเทศนั้นๆ ผ่านมาทาง Custodian และในกรณีที่มีความผิดพลาดในการชำระราคาและหรือส่งมอบ หากสุดท้ายแล้วยังไม่มีการชำระราคา หรือ ส่งมอบหลักทรัพย์ ภายในกำหนดเวลา ตลาดหลักทรัพย์ของประเทศนั้นๆ จะบังคับให้การซื้อขายนั้นกลายเป็น Trade Failure ซึ่งผลที่ตามมา คือการยกเลิกการซื้อขายนั้นๆ (trade cancellation) โดยตลาดหลักทรัพย์ของประเทศนั้นๆ ทันที จะเห็นว่าการชำระราคาและส่งมอบสำหรับธุรกรรมการซื้อขายหลักทรัพย์ต่างประเทศที่เป็นความเสี่ยงอีกอย่างหนึ่งที่ไม่ควรมองข้าม</span></p>
                    <h5 class="text-info fst-italic ps-5">ความเสี่ยงเกี่ยวกับกฎหมายหรือกฎระเบียบที่ใช้บังคับ</h5>
                    <p><span class="ps-5">ควรศึกษาเกี่ยวกับกฎหมายหรือกฎระเบียบที่ใช้บังคับในแต่ละประเทศ แต่ละตลาดที่สนใจลงทุน ทั้งนี้ เพื่อป้องกันความผิดพลาดที่อาจเกิดขึ้นโดยรู้เท่าไม่ถึงการณ์ ซึ่งอาจส่งผลให้การลงทุนเกิดความเสียหายได้</span></p>
                </div>
            </div>
            <div id="section4">
                <h2 class="text-info">อัตราแลกเปลี่ยนเงินตราต่างประเทศและปัจจัยกำหนด การเปลี่ยนแปลงอัตราแลกเปลี่ยน</h2>
                <p><span class="ps-5">การทำความเข้าใจในความหมายของอัตราแลกเปลี่ยนเงินตราต่างประเทศ จะทำให้ผู้ลงทุนสามารถวิเคราะห์ผลกระทบต่ออัตราผลตอบแทนจากการลงทุน เมื่อมีการแข็งค่าขึ้นและอ่อนค่าลงของเงินตราต่างประเทศเมื่อเทียบกับเงินสกุลบาทได้ นอกจากนั้น การทำความเข้าใจต่อปัจจัยต่างๆ ที่เป็นตัวกำหนดการเปลี่ยนแปลงอัตราแลกเปลี่ยน จะทำให้ผู้ลงทุนสามารถตีความปรากฏการณ์ต่างๆ ที่เกี่ยวข้องกับปัจจัยเหล่านั้น และคาดการณ์ถึงผลกระทบที่อาจเกิดขึ้นต่ออัตราแลกเปลี่ยนและต่อผลตอบแทนจากการลงทุน ยนและต่ ในหลักทรัพย์ต่างประเทศ</span></p>
                <div class="section4-1">
                    <h3 class="text-info">อัตราแลกเปลี่ยนเงินตราต่างประเทศ</h3>
                    <p><span class="ps-5">อัตราแลกเปลี่ยนเงินตราต่างประเทศ คือราคาเงินตราต่างประเทศ ที่ซื้อขายกันในตลาดปริวรรตเงินตรา เช่น ในวันที่ 30 มิถุนายน พ.ศ. 2558 ธนาคารพาณิชย์ต่างๆ ประกาศรับซื้อและขายเงินตราต่างประเทศ ดังนี้ (หมายเหตุ: เพื่อความกระชับ ข้อความข้างล่างนี้ได้ยกตัวอย่างเงินตราต่างประเทศ 1 สกุล เท่านั้น ต่อธนาคาร 1 แห่ง)</span></p>
                    <table class="table text-center">
                        <thead class="text-info">
                            <tr>
                                <th>ธนาคาร</th>
                                <th>สกุลเงิน</th>
                                <th>ราคารับซื้อ</th>
                                <th>ราคาขาย</th>
                            </tr>
                        </thead>
                        <tbody>
                            <tr>
                                <td>A</td>
                                <td>USD 1 (USD Dollar)</td>
                                <td>33.62</td>
                                <td>33.92</td>
                            </tr>
                            <tr>
                                <td></td>
                                <td>USD 50-100 (USD Dollar)</td>
                                <td></td>
                                <td></td>
                            </tr>
                            <tr>
                                <td>B</td>
                                <td>EUR (EURO)</td>
                                <td>33.33</td>
                                <td>37.22</td>
                            </tr>
                            <tr>
                                <td>C</td>
                                <td>JPY (Yen)</td>
                                <td>27.06</td>
                                <td>27.965</td>
                            </tr>
                        </tbody>
                    </table>
                    <p><span class="ps-5">วันที่ 30 มิถุนายน 2558</span></p>
                    <div class="ps-3">
                        <ul class="ps-5">
                            <li><span class="text-info">ธนาคาร A:</span> รับซื้อ ธนบัตรมูลค่า 1 เหรียญสหรัฐ ในราคา 33.62 บาท และธนบัตรมูลค่า 50-100 เหรียญสหรัฐ ในราคาเหรียญละ 33.37 บาท ในขณะเดียวกันขายธนบัตรมูลค่า 1 เหรียญสหรัฐ ในราคา 33.92 บาท และธนบัตรมูลค่า 50–100 เหรียญสหรัฐ ในราคาเหรียญละ 33.99 บาท</li>
                            <li><span class="text-info">ธนาคาร B:</span> รับซื้อเงินยูโรในราคายูโรละ 33.33 บาท ขายเงินยูโรในราคายูโรละ 37.22 บาท</li>
                            <li><span class="text-info">ธนาคาร C:</span> รับซื้อเงินเยนญี่ปุ่นในราคา 100 เยนละ 27.06 บาท ขายเงินเยนญี่ปุ่นในราคา 100 เยนละ 27.965 บาท</li>
                        </ul>
                    </div>
                    <p><span class="ps-5">นอกจากนี้ ธนาคารยังรับซื้อและขายเงินตราต่างประเทศในรูปแบบอื่นด้วย เช่น โอนเงิน ตั๋วแลกเงิน และดราฟต์ แต่ละธนาคารอาจขาย และรับซื้อเงินตราต่างประเทศในแต่ละชนิด ในแต่ละประเภท และในแต่ละวันในอัตราที่ต่างกัน และอัตราแลกเปลี่ยนเหล่านี้ อาจเปลี่ยนแปลงไปในแต่ละวัน และยังจะเปลี่ยนแปลง ในระหว่างวันอีกด้วย</span></p>
                </div>
                <div class="section4-2">
                    <h3 class="text-info">ตลาดเงินตราต่างประเทศ</h3>
                    <p><span class="ps-5">โดยทั่วไป เงินตราสกุลต่างประเทศไม่สามารถใช้ทำธุรกรรมในประเทศได้ เพราะเศรษฐกิจใดเศรษฐกิจหนึ่งมักจะใช้เงินตราสกุลของตนเองในการทำธุรกรรมต่างๆ ดังนั้น ผู้ที่ถือเงินตราต่างประเทศจะนำเงินตรานั้นๆ มาขายในตลาดเงินตราต่างประเทศ ซึ่งกลายมาเป็นอุปทาน (supply) ของเงินตราต่างประเทศ ในอีกด้านหนึ่ง อุปสงค์ (demand) ต่อเงินตราต่างประเทศ มาจากความต้องการเพื่อการจับจ่ายใช้สอยในสินค้าและบริการนำเข้าจากต่างประเทศ</span></p>
                    <h4 class="text-info">อุปทาน (supply) ของเงินตราต่างประเทศ</h4>
                    <p><span class="ps-5">อุปทานเงินตราต่างประเทศมาจากการส่งออกสินค้าและบริการและการขนส่ง เงินโอนจากต่างประเทศและการลงทุนจากต่างประเทศ</span></p>
                    <h5 class="text-info fst-italic ps-5">การส่งออกสินค้า</h5>
                    <p><span class="ps-5">ส่วนใหญ่ อุปทานเงินตราต่างประเทศมาจากการส่งออกสินค้าและบริการของเศรษฐกิจ ทั้งนี้ มีหลายปัจจัย ทั้งที่เป็นปัจจัยภายใน และภายนอกประเทศ ที่กำหนดการส่งออกสินค้าว่าจะมากน้อยแค่ไหน ปัจจัยที่สำคัญ ได้แก่</span></p>
                    <div class="ps-3">
                        <ul class="ps-5">
                            <li>ภาวะเศรษฐกิจของต่างประเทศในฐานะผู้ซื้อสินค้า ซึ่งถ้าต่างประเทศมีเศรษฐกิจดี การส่งออกของประเทศก็จะดีตามไปด้วย</li>
                            <li>ราคาสินค้าส่งออกเปรียบเทียบกับราคาสินค้าที่ชาวต่างประเทศหาซื้อได้ในประเทศของตน ก็เป็นอีกปัจจัยหนึ่งที่กำหนดการส่งออก หากราคาสินค้าส่งออกถูกกว่า เมื่อเทียบกับราคาสินค้าในต่างประเทศ ก็จะทำให้สินค้าส่งออกเป็นที่นิยมของชาวต่างประเทศ</li>
                            <li>รสนิยมของชาวต่างประเทศต่อสินค้าต่างๆ ก็ยังเป็นตัวกำหนดการส่งออกที่สำคัญด้วยเช่นกัน</li>
                            <li>ความสามารถในการผลิตสินค้าส่งออกภายในเศรษฐกิจเองก็มีบทบาทที่สำคัญในการส่งออกด้วย</li>
                        </ul>
                    </div>
                    <h5 class="text-info fst-italic ps-5">การส่งออกบริการและการขนส่ง</h5>
                    <p><span class="ps-5">เป็นอีกหนึ่งปัจจัยสำคัญที่กำหนดอุปทานเงินตราต่างประเทศ การส่งออกบริการที่สำคัญ ได้แก่ การท่องเที่ยวของชาวต่างประเทศที่เข้ามาในประเทศไทย ซึ่งขึ้นอยู่กับปัจจัยต่างๆ ได้แก่</span></p>
                    <div class="ps-3">
                        <ul class="ps-5">
                            <li>ภาวะเศรษฐกิจต่างประเทศ หากเศรษฐกิจต่างประเทศซบเซา ก็จะทำให้การท่องเที่ยวในประเทศเงียบเหงาตามไปด้วย</li>
                            <li>สภาวะทางการเมือง ตลอดจนโยบายการท่องเที่ยวก็มีผลต่อการท่องเที่ยวของชาวต่างประเทศ</li>
                            <li>การส่งออกบริการยังมาจากการขนส่งของธุรกิจในประเทศที่ชาวต่างประเทศมาใช้บริการ </li>
                        </ul>
                    </div>
                    <p><span class="ps-5">นอกจากนั้นอุปทานเงินตราต่างประเทศยังมาจากเงินโอนจากต่างประเทศ โดยเฉพาะอย่างยิ่งจากแรงงานที่อยู่ในต่างประเทศ</span></p>
                    <h5 class="text-info fst-italic ps-5">การลงทุนจากต่างประเทศ</h5>
                    <p><span class="ps-5">ถือเป็นอีกหนึ่งปัจจัยสำคัญที่นำเข้าเงินตราต่างประเทศเป็นจำนวนมาก การลงทุนจากต่างประเทศนี้แยกเป็นประเภทใหญ่ๆ ได้สองประเภท ได้แก่ การลงทุนโดยตรง (foreign direct investment) และการลงทุนในหลักทรัพย์ (foreign portfolio investment) การเคลื่อนไหวของเงินลงทุนทั้งโดยตรงและผ่านตลาดหลักทรัพย์นี้ เป็นที่รู้จักกันว่าเป็นเงินทุนไหลเข้า</span></p>
                    <div class="ps-3">
                        <ul class="ps-5">
                            <li>การลงทุนโดยตรงโดยชาวต่างประเทศ (foreign direct investment) เป็นการลงทุนของชาวต่างประเทศเพื่อประกอบธุรกิจในประเทศ ในการนี้ ภาวะเศรษฐกิจภายใน ตลอดจนนโยบายการลงทุน เป็นปัจจัยสำคัญในการกำหนดขนาดการลงทุนจากต่างประเทศ</li>
                            <li>การลงทุนในหลักทรัพย์โดยชาวต่างประเทศ (foreign portfolio investment) ซึ่งโดยทั่วไปขึ้นอยู่กับอัตราผลตอบแทนในการลงทุน เทียบกับอัตราผลตอบแทนในตลาดต่างประเทศอื่นๆ และความเสี่ยงในการลงทุนของตลาดในประเทศ</li>
                        </ul>
                    </div>
                    <h4 class="text-info">อุปสงค์ (demand) ต่อเงินตราต่างประเทศ</h4>
                    <p><span class="ps-5">เป็นอุปสงค์สืบเนื่อง มิใช่เป็นความต้องการเงินตราต่างประเทศด้วยตัวของมันเอง แต่มาจากความต้องการเพื่อการจับจ่ายใช้สอยในสินค้าและบริการนำเข้าจากต่างประเทศ และเพื่อนำไปลงทุนในต่างประเทศ ซึ่งมีหลายปัจจัยที่กำหนดความต้องการนำเข้าสินค้าและบริการจากต่างประเทศ ได้แก่</span></p>
                    <div class="ps-3">
                        <ul class="ps-5">
                            <li>รายได้ของประชากรในประเทศ ซึ่งถ้าเศรษฐกิจดี เงินได้เพิ่มขึ้น ความต้องการสินค้าและบริการก็จะเพิ่มขึ้น รวมทั้งสินค้าจากต่างประเทศด้วย</li>
                            <li>ราคาสินค้าและบริการในประเทศ ซึ่งถ้าสูงเมื่อเทียบกับราคาสินค้าและบริการในต่างประเทศ ก็จะส่งผลให้เพิ่มการนำเข้าตามไปด้วย</li>
                            <li>นอกจากนี้ หากรสนิยมของคนในต่างประเทศหันไปนิยมสินค้าและบริการจากต่างประเทศก็จะทำให้เพิ่มความต้องการเงินตราต่างประเทศอีกด้วย</li>
                        </ul>
                    </div>
                    <p><span class="ps-5">ส่วนความต้องการเงินตราต่างประเทศเพื่อนำไปลงทุนในต่างประเทศ ทั้งโดยตรงและในตลาดหลักทรัพย์ต่างประเทศ ตามสถานการณ์ที่กล่าวข้างต้น ในด้านตรงกันข้าม หากเศรษฐกิจภายในตกต่ำ จากการชะลอตัวของการเจริญเติบโตของรายได้ประชาชาติ รวมทั้งมีผลตอบแทนจากดอกเบี้ยในอัตราที่ต่ำ เพื่อกระตุ้นเศรษฐกิจ ผลตอบแทนจากการลงทุนในตลาดเงินและหลักทรัพย์ในประเทศจะพลอยลดลงด้วย ผู้ลงทุนโดยเฉพาะชาวต่างประเทศก็จะออกจากตลาดเงินตลาดทุน และต้องการเงินตราต่างประเทศเพื่อหันไปลงทุนในตลาดอื่นที่ให้ผลตอบแทนที่ดีกว่า การเคลื่อนไหวของเงินตราต่างประเทศนี้ในลักษณะนี้รวมถึงการลงทุนโดยตรงเรียกอีกอย่างหนึ่งว่าเป็นเงินทุนไหลออก</span></p>
                    <p><span class="ps-5">การเปลี่ยนแปลงของตัวกำหนดอุปสงค์และอุปทานของเงินตราต่างประเทศ จะส่งผลต่อการเปลี่ยนแปลงของอัตราแลกเปลี่ยนเงินตราต่างประเทศ กล่าวคือ</span></p>
                    <div class="ps-3">
                        <ul class="ps-5">
                            <li>หากมีการเปลี่ยนแปลงของปัจจัยต่างๆ ที่ทำให้อุปสงค์ต่อเงินตราต่างประเทศ เพิ่มขึ้น และหรือการเปลี่ยนแปลงของปัจจัยต่างๆ ที่ทำให้อุปทานของเงินตราต่างประเทศลดลง ซึ่งทั้งสองกรณีมีผลทำให้ราคาของเงินตราต่างประเทศ เพิ่มขึ้นหรือแข็งค่าขึ้น หรืออีกนัยหนึ่ง ค่าของเงินตราในประเทศ ลดลงหรืออ่อนค่าลง (ค่าของเงินตราในประเทศ คือ เงินตราต่างประเทศต่อเงินในประเทศหนึ่งหน่วย)</li>
                            <li>หากมีการเปลี่ยนแปลงของปัจจัยต่างๆ ที่ทำให้อุปสงค์ต่อเงินตราต่างประเทศ ลดลง และหรือการเปลี่ยนแปลงของปัจจัยต่างๆ ที่ทำให้อุปทานของเงินตราต่างประเทศ เพิ่มขึ้น ซึ่งทั้งสองกรณีมีผลทำให้ราคาของเงินตราต่างประเทศ ลดลงหรืออ่อนค่าลง หรืออีกนัยหนึ่ง ค่าของเงินตราในประเทศ เพิ่มขึ้นหรือแข็งค่าขึ้น (ค่าของเงินตราในประเทศ คือ เงินตราต่างประเทศต่อเงิน ในประเทศหนึ่งหน่วย)</li>
                        </ul>
                    </div>
                </div>
                <div class="section4-3">
                    <h3 class="text-info">การตีความการเปลี่ยนแปลงค่าของอัตราแลกเปลี่ยน</h3>
                    <h4 class="text-info">กรณีอัตราแลกเปลี่ยนระหว่างเงินสองสกุล: อัตราแลกเปลี่ยนตัวเงินกับอัตราแลกเปลี่ยนที่ปรับเงินเฟ้อออกแล้ว</h4>
                    <p><span class="ps-5">คำว่า อัตราแลกเปลี่ยน ที่ใช้จนถึงบัดนี้ เป็นอัตราแลกเปลี่ยนตัวเงิน (nominal exchange rate: NER) ในกรณีอัตราแลกเปลี่ยนระหว่างเงินสองสกุล (bilateral exchange rate) หมายถึงอัตราที่เงินตราของสกุลหนึ่งสามารถแลกเป็นเงินตราของอีกสกุลหนึ่ง อัตราแลกเปลี่ยนตัวเงินนี้สามารถแสดงออกได้เป็นสองรูปแบบ ในรูปแบบแรก เงินตราต่างประเทศหนึ่งหน่วย สามารถแลกเป็นเงินตราในประเทศได้กี่หน่วยหรือเงินตราต่างประเทศหนึ่งหน่วยมีราคาเท่าไร ตัวอย่างเช่น เงินหนึ่งเหรียญสหรัฐ สามารถแปลงเป็นเงินบาทได้ 40 บาท ในรูปแบบที่สอง เงินตราในประเทศหนึ่งหน่วยสามารถแลกเป็นเงินตราต่างประเทศ ได้เท่าไร ตัวอย่างเช่น เงินหนึ่งบาทมีค่าเท่ากับ 0.025 เหรียญสหรัฐ</span></p>
                    <p><span class="ps-5">การเปลี่ยนแปลงของอัตราแลกเปลี่ยนตัวเงินไม่เป็นข้อมูลที่ดีในการบอกถึงความสามารถในการแข่งขันกับต่างประเทศ หากวิเคราะห์โดยผิวเผิน เมื่อค่าเงินในประเทศลดลง น่าจะเป็นผลดีต่อการส่งออกของเศรษฐกิจ แต่อาจจะไม่เป็นเช่นนั้นเสมอไป หากเศรษฐกิจมีราคาสินค้าที่เพิ่มสูงขึ้นในอัตราที่รวดเร็วกว่าการเปลี่ยนแปลงของอัตราแลกเปลี่ยนตัวเงิน ความสามารถในการส่งออกและแข่งขันก็จะถูกกระทบไปด้วย</span></p>
                    <p><span class="ps-5">เพื่อปรับอัตราแลกเปลี่ยนตัวเงิน ให้สะท้อนถึงความสามารถในการแข่งขันกับต่างประเทศ อัตราแลกเปลี่ยนตัวเงินถูกปรับโดยอัตราส่วนของดัชนีราคาสินค้าในต่างประเทศต่อดัชนีราคาสินค้าในประเทศ ซึ่งเป็นที่เรียกกันว่า อัตราแลกเปลี่ยนที่ปรับเงินเฟ้อออกแล้ว (real exchange rate: RER) นั่นคือ</span></p>
                    <div class="alert alert-info">
                        $$ \tag{8.3} \footnotesize 
                        \text{RER} = \text{NER} \times (\text{P}_{\tiny \text{f}} / \text{P}_{\tiny \text{d}})
                        $$
                    </div>
                    <p>โดยที่</p>
                    <div class="container-fluid">
                        <div class="row">
                            <div class="col-1">\(\footnotesize \text{RER}\)</div>
                            <div class="col-11">หมายถึง อัตราแลกเปลี่ยนที่ปรับเงินเฟ้อออกแล้ว</div>
                        </div>
                        <div class="row">
                            <div class="col-1">\(\footnotesize \text{NER}\)</div>
                            <div class="col-11">หมายถึง อัตราแลกเปลี่ยนตัวเงิน</div>
                        </div>
                        <div class="row">
                            <div class="col-1">\(\footnotesize \text{P}_{\tiny \text{f}}\)</div>
                            <div class="col-11">หมายถึง ดัชนีราคาสินค้าในต่างประเทศ</div>
                        </div>
                        <div class="row">
                            <div class="col-1">\(\footnotesize \text{P}_{\tiny \text{d}}\)</div>
                            <div class="col-11">หมายถึง ดัชนีราคาสินค้าในประเทศ</div>
                        </div>
                    </div>
                    <p><span class="ps-5">ข้อความต่อไปนี้ สรุปให้เห็นความสัมพันธ์ระหว่างตัวแปรในสมการข้างตัน เพื่อเป็นตัวอย่างการตีความการเปลี่ยนแปลงของอัตราแลกเปลี่ยน</span></p>
                    <div class="ps-3">
                        <ul class="ps-5">
                            <li>หากเงินเฟ้อในเศรษฐกิจอยู่ในอัตราที่สูงกว่าค่าเงินที่ลดลง จะทำให้อัตราแลกเปลี่ยนแท้จริงลดลง ทำให้เศรษฐกิจไม่สามารถได้ประโยชน์จากการที่ค่าเงินลดลง</li>
                            <li>หากราคาสินค้าในต่างประเทศเพิ่มขึ้นเพียงอย่างเดียว โดยที่อัตราแลกเปลี่ยนตัวเงินและราคาสินค้าในประเทศไม่เปลี่ยนแปลง อัตราแลกเปลี่ยนแท้จริงก็จะเพิ่มค่าได้ หรือเศรษฐกิจมีความได้เปรียบในการแข่งขันกับต่างประเทศ</li>
                        </ul>
                    </div>
                    <h4 class="text-info">อัตราแลกเปลี่ยนกรณีดัชนีค่าเงินบาท</h4>
                    <p><span class="ps-5">เมื่อราคาของเงินสกุลใดสกุลหนึ่งสูงขึ้น (เช่น ราคาของเงินเหรียญสหรัฐ เพิ่มขึ้นจาก 30 บาท เป็น 32 บาท ต่อหนึ่งเหรียญสหรัฐ) ค่าของเงินในประเทศจะลดลง หรือเงินตราในประเทศ (เงินบาท) จะอ่อนค่าลงเทียบกับเงินสกุลนั้น ในด้านตรงกันข้าม หากราคาของเงินสกุลใดสกุลหนึ่งลดลง เงินในประเทศก็จะมีค่าเพิ่มขึ้น เมื่อเทียบกับเงินสกุลนั้น</span></p>
                    <p><span class="ps-5">แต่ทั้งนี้ ไม่เสมอไปที่ค่าเงินของเศรษฐกิจนั้น ทั้งระบบจะมีค่าเพิ่มขึ้นหรือลดลงไปตามค่าเงิน เมื่อเทียบกับเงินสกุลใดสกุลหนึ่ง ในทำนองเดียวกันที่ราคาสินค้าชนิดหนึ่งเพิ่มสูงขึ้นหรือลดลง ไม่ได้หมายความว่าราคาสินค้าทั่วไปจะเปลี่ยนแปลงไปตามนั้นด้วย จึงมีความจำเป็นที่จะต้องคำนึงถึงค่าเฉลี่ย (ถ่วงน้ำหนัก) ของสินค้าทั้งหมดหรือส่วนใหญ่ในประเทศ (ซึ่งผลที่ได้เป็นที่รู้จักกันในรูป ดัชนีราคาสินค้า) ก่อนที่จะบอกได้ว่าเศรษฐกิจเผชิญกับปัญหาเงินเฟ้อหรือไม่ เช่นเดียวกันกับอัตราแลกเปลี่ยนเงินตราต่างประเทศ มีความจำเป็นที่จะต้องหาค่าเฉลี่ยถ่วงน้ำหนักของบรรดาอัตราแลกเปลี่ยนทั้งหมด หรือที่สำคัญๆ ก่อนที่จะสรุปถึงการเปลี่ยนแปลงของค่าเงิน จากมุมมองของอัตราแลกเปลี่ยน ว่าเงินมีค่าแข็งขึ้น หรือ อ่อนค่าลง ค่าเฉลี่ยถ่วงน้ำหนักนี้จัดทำเป็นดัชนี ใช้น้ำหนักจากมูลค่าการค้าขายกับต่างประเทศ เรียก อัตราแลกเปลี่ยนประเภทนี้ว่า ดัชนีค่าเงินบาท (effective exchange rate: EER) โดยมีการแสดงค่าทั้งกรณี ค่าตัวเงินและกรณีค่าที่ปรับเงินเฟ้อออกแล้ว</span></p>
                </div>
                <div class="section4-4">
                    <h3 class="text-info">การบริหารความเสี่ยงจากอัตราแลกเปลี่ยนเงินตราต่างประเทศ</h3>
                    <p><span class="ps-5">มีปัจจัยต่างๆ หลายปัจจัย ที่ส่งผลให้อัตราแลกเปลี่ยนเงินตราต่างประเทศเกิดการผันผวน ทั้งปัจจัยพื้นฐานทางเศรษฐกิจในประเทศ นโยบายการเงินและการคลัง ภาวะเศรษฐกิจโลก การคาดการณ์และการเก็งกำไร เสถียรภาพการเมืองในประเทศและต่างประเทศ ตลอดจนปัจจัยด้านจิตวิทยาตลาด ข่าวลือต่างๆ และปัจจัยทางเทคนิค ความผันผวนของอัตราแลกเปลี่ยนที่เกิดขึ้นนั้น ก่อให้เกิดความเสี่ยงแก่ผู้ที่ทำธุรกรรมที่มีความเชื่อมโยงกับภาคต่างประเทศ ที่จะกล่าวถึงในที่นี้ได้แก่ ผู้ลงทุนในหลักทรัพย์ต่างประเทศ</span></p>
                    <p><span class="ps-5">แม้ว่าความผันผวนของอัตราแลกเปลี่ยนเป็นปัจจัยที่อยู่นอกเหนือการควบคุมของผู้ลงทุน แต่ผู้ลงทุน มีทางเลือกที่จะบริหารความเสี่ยงจากอัตราแลกเปลี่ยนได้ โดยใช้เครื่องมือต่างๆ ที่เหมาะสม ตัวอย่างของ เครื่องมือเหล่านี้ได้แก่ (1) การทำสัญญาซื้อ/ขายเงินตราต่างประเทศล่วงหน้า (foreign currency forward contracts) (2) การซื้อสิทธิที่จะซื้อหรือซื้อสิทธิที่จะขายเงินตราต่างประเทศในอนาคต (foreign currency options) ทั้งนี้ จะขอแบ่งแนวทางการบริหารความเสี่ยงจากอัตราแลกเป็นเป็น 2 แนวทาง คือ การบริหารความเสี่ยงโดยการใช้เครื่องมือบริหารความเสี่ยงผ่านธนาคารพาณิชย์ และผ่านตลาดสัญญาซื้อขายล่วงหน้า (TFEX) ดังรายละเอียดต่อไปนี้</span></p>
                    <h4 class="text-info">เครื่องมือการบริหารความเสี่ยงอัตราแลกเปลี่ยนผ่านธนาคารพาณิชย์</h4>
                    <h5 class="text-info fst-italic ps-5">การทำสัญญาซื้อ/ขายเงินตราต่างประเทศล่วงหน้า (foreign currency forward contracts) หรือเรียกโดยย่อว่าการทำ FX forward</h5>
                    <p><span class="ps-5">คือ การตกลงที่จะซื้อหรือขายเงินตราต่างประเทศ เช่น เงินดอลลาร์สหรัฐกับธนาคาร ณ วันที่ กำหนดไว้แล้วล่วงหน้า ด้วยอัตราแลกเปลี่ยน และจำนวนเงินที่ได้ตกลงไว้ ณ ปัจจุบัน อาจจำแนกประเภทของสัญญาซื้อ/ขายเงินตราต่างประเทศล่วงหน้า แบ่งเป็น 2 ประเภท ได้แก่ Forward Outright และ Forward Pro-rata (flexible)</span></p>
                    <div class="ps-3">
                        <ul class="ps-5">
                            <li>Forward Outright คือ สัญญาชนิดที่ระบุจำนวนเงิน อัตราแลกเปลี่ยน และวันครบกำหนดสัญญาอย่างชัดเจน เหมาะสมกับกรณีที่ผู้ลงทุนต้องรับชำระเงิน หรือต้องชำระเงินตราต่างประเทศ ในวันที่ระบุในสัญญาเท่านั้น เช่น การลงทุนในตราสารหนี้ เนื่องจากสามารถกำหนดได้ว่าจะถือตราสารหนี้นั้นๆ ถึงระยะเวลาใด ทั้งนี้ ธนาคารจะกำหนดอัตราแลกเปลี่ยนล่วงหน้า (forward rate) เพียงอัตราเดียวเพื่อการส่งมอบ ณ วันครบกำหนดอายุสัญญาเท่านั้น</li>
                            <li>Forward Pro-rata (flexible) คือ สัญญาชนิดที่ระบุจำนวนเงิน อัตราแลกเปลี่ยน และวันครบกำหนดสัญญาอย่างยืดหยุ่น กล่าวคือ ข้อกำหนดในสัญญาสามารถเปลี่ยนแปลงได้ โดยสัญญาชนิดนี้ เหมาะกับกรณีที่ผู้ลงทุนยังไม่ทราบกำหนดการรับชำระหรือกำหนดการชำระเงินตราต่างประเทศที่แน่นอน หรือไม่ทราบทั้งจำนวนเงินและวันกำหนดชำระในแต่ละช่วงที่แน่นอน หรือไม่จำเป็นต้องส่งมอบเงินทั้งหมดในคราวเดียวกัน ซึ่งสัญญาชนิดนี้เหมาะสมกับการลงทุนในตราสารทุนหรือหุ้นนั่นเอง เนื่องจากวันที่ซื้อขายหุ้นนั้น จะไม่สามารถระบุได้แน่นอนชัดเจนเหมือนกับการซื้อขายตราสารหนี้</li>
                        </ul>
                    </div>
                    <p><span class="ps-5">ดังนั้น ประเด็นหนึ่งในการทำ FX forward คือการเลือกระยะเวลาในการทำ FX forward และสัดส่วนการ Hedging ว่าต้องการ Hedge เป็นจำนวนกี่เปอร์เซ็นต์ของจำนวนเงินทั้งหมด เพื่อบริหารการลงทุนให้มีประสิทธิภาพอย่างสูงสุด</span></p>
                    <p><span class="ps-5">ในทางปฏิบัติ การบริหารความเสี่ยงโดยการทำ FX forward นั้น ผู้ลงทุนสามารถติดต่อขอทำธุรกรรมผ่านบริษัทหลักทรัพย์ไทยที่ผู้ลงทุนใช้บริการอยู่ได้ (โดยบริษัทหลักทรัพย์จะดำเนินการผ่านธนาคารพาณิชย์) เมื่อมีธุรกรรมการซื้อหลักทรัพย์ต่างประเทศเกิดขึ้น โดยการทำ FX Hedging นี้ จะมีหลักทรัพย์ต่างประเทศเป็น Underlying กล่าวคือ ต้องมีการซื้อ หรือ ถือครองหลักทรัพย์ต่างประเทศก่อน จึงจะทำ FX Hedging ได้ โดยทั่วไปแล้ว บริษัทหลักทรัพย์ไทยที่มีบริการ FX Hedging จะให้บริการโดยไม่คิดค่าใช้จ่ายใดๆ จากผู้ลงทุน เนื่องจากอาจมีการคิดอัตราแลกเปลี่ยนให้สูงขึ้นเล็กน้อยในการแลกเงินไปกลับจากผู้ลงทุนไปเป็นที่เรียบร้อยแล้วนั่นเอง อย่างไรก็ตาม บริษัทหลักทรัพย์ไทยบางแห่งอาจไม่มีบริการทำ FX Hedging ให้กับผู้ลงทุนแต่ผู้ลงทุนสามารถนำเอกสารการถือครองหลักทรัพย์ต่างประเทศ เช่น ใบแจ้งยืนยันการซื้อขาย (trade confirmation note) หรือใบแสดงทรัพย์สิน (asset statement report) ที่ออกโดยบริษัทหลักทรัพย์ไทยนั้นๆ นำไปขอซื้อ FX forward contract เพื่อทำ FX Hedging กับธนาคารพาณิชย์ทั่วไปได้ โดยในกรณีนี้ ผู้ลงทุนต้องจ่ายค่าซื้อ FX forward contract แก่ธนาคารพาณิชย์แห่งนั้นๆ ซึ่งโดยทั่วไปค่าใช้จ่ายดังกล่าวมิได้สูงนัก</span></p>
                    <h5 class="text-info fst-italic ps-5">การซื้อสิทธิที่จะซื้อหรือซื้อสิทธิที่จะขายเงินตราต่างประเทศในอนาคต (foreign currency options)</h5>
                    <p><span class="ps-5">การซื้อสิทธิที่จะซื้อหรือซื้อสิทธิที่จะขายเงินตราต่างประเทศในอนาคต คือ การตกลงซื้อสิทธิที่จะซื้อหรือซื้อสิทธิที่จะขายเงินตราต่างประเทศด้วยอัตราแลกเปลี่ยนและจำนวนเงินที่ได้ตกลงไว้ล่วงหน้า โดยผู้ซื้อสิทธิจะต้องจ่ายค่า option premium ให้กับธนาคารพาณิชย์ใน 2 วันทำการหลังจากได้ตกลงซื้อสิทธิดังกล่าวจากธนาคารพาณิชย์ ทั้งนี้ ผู้ซื้อสิทธิ (option buyer) อาจเลือกใช้สิทธิ หรือ ไม่ใช้สิทธิก็ได้ หากไม่ใช้สิทธิ สิ่งที่เสียไปก็คือค่า option premium ที่จ่ายไปตอนทำสัญญา โดยแบ่งเป็น</span></p>
                    <div class="ps-3">
                        <ul class="ps-5">
                            <li>Call Options (สิทธิซื้อ FX ณ อัตราที่จะใช้สิทธิ ณ วันสิ้นสุดสัญญา)</li>
                            <li>Put Options (สิทธิขาย FX ณ อัตราที่จะใช้สิทธิ ณ วันสิ้นสุดสัญญา)</li>
                        </ul>
                    </div>
                    <p><span class="ps-5">โดย FX Options มีราคาเรียกว่า Option Premium ที่ขึ้นอยู่กับ</span></p>
                    <div class="ps-3">
                        <ol class="ps-5">
                            <li>อัตราแลกเปลี่ยน FX ที่จะใช้สิทธิ ณ วันสิ้นสุดสัญญา (strike price) เทียบกับราคาสำหรับการซื้อขายทันที (spot price)</li>
                            <li>อายุของ Options ก่อนหมดสัญญา (time to expiration)</li>
                            <li>ความผันผวนของอัตราแลกเปลี่ยน (volatility) ถ้ามีค่าสูงจะทำให้ค่า Option premium สูงขึ้น</li>
                        </ol>
                    </div>
                    <h5 class="text-info fst-italic ps-5">Cross Currency Swaps (CCS)</h5>
                    <p><span class="ps-5">เป็นสัญญาแลกเปลี่ยนกระแสเงินระหว่างกันที่กำหนดอัตราแลกเปลี่ยน และอัตราดอกเบี้ยไว้ล่วงหน้า ณ วันทำสัญญา เหมาะกับการป้องกันความเสี่ยงจากอัตราแลกเปลี่ยนสำหรับการลงทุนในตราสารหนี้ ในต่างประเทศที่มีการรับดอกเบี้ยในระหว่างอายุของตราสารและรับคืนเงินต้น ณ วันครบกำหนด</span></p>
                    <h4 class="text-info">เครื่องมือการบริหารความเสี่ยงอัตราแลกเปลี่ยนผ่านตลาดสัญญาซื้อขายล่วงหน้า (Thailand Futures Exchange: TFEX)</h4>
                    <h5 class="text-info fst-italic ps-5">USD Futures</h5>
                    <p><span class="ps-5">เป็นสัญญาซื้อขายล่วงหน้าที่ผู้ซื้อและผู้ขายตกลงกัน ในวันนี้ว่าจะแลกเปลี่ยนเงินดอลลาร์สหรัฐกันในอนาคต โดยใช้ระดับอัตราแลกเปลี่ยนที่กำหนดตั้งแต่วันที่ทำสัญญา ทั้งนี้ USD Futures เป็นอีกเครื่องมือหนึ่งที่สามารถใช้บริหารความเสี่ยงอัตราแลกเปลี่ยนได้ แต่จะแตกต่างกับเครื่องมืออื่นๆ ที่ไม่ต้องมีการส่งมอบเงินเกิดขึ้น โดยผู้ลงทุนสามารถใช้ผลกำไร/ขาดทุนที่เกิดจากการถือครอง USD Futures ไปชดเชยผลกระทบที่เกิดขึ้นจากการเปลี่ยนแปลงของอัตราแลกเปลี่ยนในพอร์ตการลงทุนแทน แม้ว่าการลงทุนใน USD Futures ผู้ลงทุนจะไม่ได้รับเงินดอลลาร์สหรัฐจริง แต่ TFEX ได้ร่วมมือกับธนาคารพาณิชย์บางแห่งเปิดบริการพิเศษให้ผู้ที่ซื้อขาย USD Futures สามารถแลกเงินดอลลาร์สหรัฐจริงเพื่อไปใช้ตามต้องการได้</span></p>
                </div>                
            </div>
            <div id="section5">
                <h2 class="text-info">ประเด็นอื่น ๆ ที่ต้องคำนึงถึงในการลงทุนหลักทรัพย์ต่างประเทศ</h2>
                <div class="section5-1">
                    <h3 class="text-info">การจัดสรรวงเงินการซื้อขายตราสารสกุลเงินตราต่างประเทศ</h3>
                    <p><span class="ps-5">ในการให้บริการเกี่ยวกับการลงทุนในหลักทรัพย์หรือสัญญาซื้อขายล่วงหน้าที่เป็นสกุลเงินตราต่างประเทศ นอกจากจะอยู่ภายใต้การกำกับดูแลของสำนักงานคณะกรรมการ ก.ล.ต. แล้ว ยังอยู่ภายใต้การกำกับดูแลของธนาคารแห่งประเทศไทย (ธปท.) ด้วย ซึ่งปัจจุบัน ธปท. ได้อนุญาตให้ผู้ลงทุนสถาบัน นิติบุคคล บุคคลธรรมดาทั่วไป สามารถซื้อขายตราสารข้างต้นได้ภายใต้กฎเกณฑ์ที่กำหนด</span></p>
                    <p><span class="ps-5">กรณีที่ผู้ลงทุนรายย่อย <a id="from3" href="#to3">\(\footnotesize ^3\)</a> ประสงค์จะลงทุนในตราสารข้างต้น ธปท. กำหนดให้ต้องลงทุนผ่านตัวแทนการลงทุนตามที่ ธปท. กำหนด และต้องได้รับการจัดสรรวงเงินลงทุนในตราสารสกุลเงินตราต่างประเทศจากสำนักงานคณะกรรมการ ก.ล.ต. ด้วย ในขณะที่ผู้ลงทุนที่ไม่ใช่ผู้ลงทุนรายย่อยสามารถลงทุนในตราสารข้างต้นได้โดยตรงโดยไม่ต้องขอวงเงินจัดสรรจากสำนักงานคณะกรรมการ ก.ล.ต. เว้นแต่เป็นผู้ลงทุนสถาบันที่อยู่ภายใต้การกำกับดูแลของสำนักงานคณะกรรมการ ก.ล.ต. เช่น บริษัทหลักทรัพย์ บริษัทหลักทรัพย์จัดการลงทุน กองทุนสำรองเลี้ยงชีพ เป็นต้น</span></p>
                    <p><span class="ps-5">นอกจากนี้ การให้บริการด้านการซื้อขายหลักทรัพย์หรือสัญญาซื้อขายล่วงหน้าผู้ให้บริการจะต้องเป็นผู้ที่ได้รับใบอนุญาตประกอบธุรกิจหลักทรัพย์ หรือได้รับใบอนุญาตประกอบธุรกิจสัญญาซื้อขายล่วงหน้า จากสำนักงานคณะกรรมการ ก.ล.ต. ด้วย หากตัวแทนการลงทุนไม่มีใบอนุญาตที่เกี่ยวข้องดังกล่าวก็จะไม่สามารถให้บริการในการลงทุนกับลูกค้าได้ ตัวอย่างเช่น กรณีที่ตัวแทนการลงทุนเป็นธนาคารพาณิชย์ที่ได้รับใบอนุญาตประกอบธุรกิจหลักทรัพย์เฉพาะการค้าตราสารหนี้ และการจัดจำหน่ายตราสารหนี้โดยไม่ได้รับใบอนุญาตนายหน้าซื้อขายตราสารหนี้ ก็จะไม่สามารถให้บริการชักชวนให้เกิดการซื้อขายตราสารหนี้ในลักษณะที่เข้าข่ายการเป็นนายหน้าซื้อขายหลักทรัพย์ได้ เป็นตัน </span></p>
                    <p><span class="ps-5">ในการขอรับการจัดสรรวงเงินลงทุนให้กับผู้ลงทุน สำนักงานได้กำหนดหลักเกณฑ์ให้ตัวแทนการลงทุนเป็นผู้ยื่นขอรับการจัดสรรวงเงินแทนผู้ลงทุน โดยต้องยื่นขอวงเงินผ่านระบบควบคุมวงเงินการลงทุนในต่างประเทศ (financial investment allotment: FIA) ผ่านเว็บไซต์ของสำนักงานคณะกรรมการ ก.ล.ต. โดยสำนักงานคณะกรรมการ ก.ล.ต. จะจัดสรรวงเงินให้ตามจำนวนเงินที่เท่ากับวงเงินที่ต้องการนำออกไปลงทุนจริงในรูปสกุลเหรียญสหรัฐ และเมื่อได้รับอนุมัติวงเงินแล้ว ตัวแทนการลงทุนจะต้องพิมพ์หนังสือรับรองการอนุมัติวงเงินจากระบบดังกล่าวเพื่อใช้เป็นหลักฐานในการแลกเปลี่ยนเงินกับธนาคารพาณิชย์ เพื่อโอนเงินตราต่างประเทศดังกล่าวไปยังบริษัทหลักทรัพย์ในต่างประเทศต่อไป และตัวแทนการลงทุนมีหน้าที่ในการตรวจสอบวงเงินที่ผู้ลงทุนรายนั้นเพื่อให้มั่นใจว่าการลงทุนของลูกค้ายังคงอยู่ภายในวงเงินที่ได้รับจัดสรร</span></p>
                </div>
                <div class="section5-2">
                    <h3 class="text-info">หลักทรัพย์ที่อนุญาตให้ลงทุนได้</h3>
                    <p><span class="ps-5">ผลิตภัณฑ์จากต่างประเทศที่ผู้ประกอบธุรกิจสามารถนำมาให้บริการแก่ลูกค้าต้องมีลักษณะดังต่อไปนี้อย่างครบถ้วน</span></p>
                    <div class="ps-3">
                        <ol class="ps-5">
                            <li>เป็นผลิตภัณฑ์จากต่างประเทศซึ่งมีลักษณะและเงื่อนไขทำนองเดียวกับผลิตภัณฑ์ในตลาดทุนที่ สามารถออกหรือเสนอขายในประเทศไทย เว้นแต่สำนักงานคณะกรรมการ ก.ล.ต. จะกำหนดเป็น อย่างอื่น</li>
                            <li>เป็นผลิตภัณฑ์จากต่างประเทศที่อยู่ภายใต้การกำกับดูแลของหน่วยงานกำกับดูแลหน่วยงานใดหน่วยงานหนึ่งดังนี้ และต้องไม่อยู่ระหว่างถูกหน่วยงานกำกับดูแลดังกล่าวสั่งห้ามการซื้อขาย ผลิตภัณฑ์จากต่างประเทศนั้น</li>
                            <ul class="list-unstyled">
                                <li>2.1 หน่วยงานกำกับดูแลที่เป็นสมาชิกของ International Organization of Securities Commissions (IOSCO) โดยหน่วยงานดังกล่าวต้องเป็นพหุภาคีประเภท Signatory A ใน Multilateral Memorandum of Understanding Concerning Consultation and Cooperation and the Exchange of Information (MMOU) (IOSCO MMOU)</li>
                                <li>2.2 หน่วยงานกำกับดูแลในกลุ่มประเทศ Organization for Economic Co-operation and Development (OECD)</li>
                                <li>2.3 หน่วยงานกำกับดูแลของประเทศที่อยู่ในประชาคมเศรษฐกิจอาเซียน (ASEAN Economic Community) (AEC)</li>
                            </ul>
                            <li>เป็นผลิตภัณฑ์จากต่างประเทศที่มีการเสนอขายในลักษณะใดลักษณะหนึ่งดังนี้</li>
                            <ul class="list-unstyled">
                                <li>3.1 เป็นผลิตภัณฑ์จากต่างประเทศที่มีการเสนอขายอยู่ในประเทศที่หน่วยงานกำกับดูแลตาม (2) ตั้งอยู่ (skin in the game)</li>
                                <li>3.2 เป็นผลิตภัณฑ์จากต่างประเทศที่เป็นตราสารหนี้ที่ได้รับอนุญาตให้เสนอขายในลักษณะโครงการ (debt issuance program) จากหน่วยงานกำกับดูแลตาม (2) เพื่อผู้ลงทุนแต่ละรายแบบเฉพาะเจาะจง (tailor-made product)</li>
                                <li>3.3 กรณีอื่นใดนอกจาก (3.1) และ (3.2) เป็นผลิตภัณฑ์จากต่างประเทศที่เสนอขายเพื่อผู้ลงทุนแต่ละรายแบบเฉพาะเจาะจง</li>
                            </ul>
                        </ol>
                    </div>
                </div>
                <div class="section5-3">
                    <h3 class="text-info">ค่าใช้จ่ายต่างๆ</h3>
                    <h4 class="text-info">ค่าคอมมิชชั่น</h4>
                    <p><span class="ps-5">ค่าคอมมิชชั่นหรือค่านายหน้าในการซื้อขายหลักทรัพย์ต่างประเทศนั้น จะถูกกำหนดขึ้นโดยบริษัทหลักทรัพย์ไทยแต่ละแห่ง ซึ่งอาจไม่เท่ากัน ทั้งนี้ขึ้นอยู่กับต้นทุนในการดำเนินงานของบริษัทหลักทรัพย์ไทยแต่ละแห่ง กล่าวคือ ค่าคอมมิชชั่นถูกกำหนดขึ้นโดยบริษัทหลักทรัพย์แต่ละแห่งโดยเสรีนั่นเอง</span></p>
                    <p><span class="ps-5">ทั้งนี้ ค่าคอมมิชชั่นในการซื้อขายหลักทรัพย์ต่างประเทศจะสูงกว่าการซื้อขายหลักทรัพย์ไทย เนื่องจากต้นทุนของบริษัทหลักทรัพย์ไทยในการให้บริการซื้อขายหลักทรัพย์ต่างประเทศจะค่อนข้างสูงกว่าการให้บริการซื้อขายหลักทรัพย์ไทยอยู่พอสมควร</span></p>
                    <p><span class="ps-5">ส่วนค่า Custodian นั้น บริษัทหลักทรัพย์ไทยบางแห่งอาจเก็บค่า Custodian จากผู้ลงทุน หรือบริษัทหลักทรัพย์ไทยบางแห่งอาจไม่เก็บค่า Custodian จากผู้ลงทุน ทั้งนี้ แล้วแต่นโยบายของบริษัท หลักทรัพย์ไทยนั้นๆ</span></p>

                    <h4 class="text-info">ค่าธรรมเนียม</h4>
                    <p><span class="ps-5">ในการซื้อขายหลักทรัพย์ต่างประเทศนั้น นอกจากจะมีค่าใช้จ่ายในรูปของค่าคอมมิชชั่นแล้วนั้นยังมีค่าธรรมเนียมในการซื้อขายหลักทรัพย์ต่างประเทศ ซึ่งหมายถึง ค่าใช้จ่ายต่างๆ ในรูปแบบของค่าธรรมเนียมที่จ่ายให้กับตลาดหลักทรัพย์ในต่างประเทศเมื่อมีการซื้อขาย เช่น ค่า Stamp Duty ค่า Levy Fee ค่า Exchange Tax เป็นต้น โดยค่าธรรมเนียมเหล่านี้จะมีอยู่ในบางตลาดเท่านั้น</span></p>
                    <p><span class="ps-5">ทั้งนี้ ค่าธรรมเนียมเหล่านี้จะต่างจากค่าคอมมิชชั่น กล่าวคือ ค่าคอมมิชชั่นเป็นค่าใช้จ่ายในรูปแบบของค่านายหน้าที่บริษัทหลักทรัพย์ไทยเรียกเก็บจากผู้ลงทุนเมื่อมีการซื้อขายหลักทรัพย์ต่างประเทศ แต่ค่าธรรมเนียม หมายถึงค่าใช้จ่ายที่ตลาดหลักทรัพย์ในต่างประเทศเรียกเก็บเมื่อมีการซื้อขายหลักทรัพย์ต่างประเทศในประเทศนั้นๆ ทั้งนี้ โดยมากบริษัทหลักทรัพย์ไทยจะเก็บค่าธรรมเนียมดังกล่าวจากผู้ลงทุนเมื่อมีการซื้อขาย แต่มีบริษัทหลักทรัพย์ไทยบางแห่งแบกรับภาระค่าธรรมเนียมดังกล่าวไว้เอง ตัวอย่าง ค่าธรรมเนียมในตลาดที่สำคัญ มีดังนี้</span></p>
                    <p><span class="badge text-bg-info">ตัวอย่างที่ 8-3</span> ค่าธรรมเนียมในการซื้อขายหลักทรัพย์ในบางประเทศ</p>
                    <table class="table text-center">
                        <thead class="table-info">
                            <tr>
                                <th>ประเทศ</th>
                                <th>ค่าธรรมเนียมในการซื้อ</th>
                                <th>ค่าธรรมเนียมในการขาย</th>
                            </tr>
                        </thead>
                        <tbody>
                            <tr>
                                <td>เกาหลีใต้</td>
                                <td>0%</td>
                                <td>0.30%</td>
                            </tr>
                            <tr>
                                <td>อังกฤษ</td>
                                <td>0.50%</td>
                                <td>0%</td>
                            </tr>
                            <tr>
                                <td>ฝรั่งเศษ</td>
                                <td>0.20%</td>
                                <td>0%</td>
                            </tr>
                            <tr>
                                <td>ฮ่องกง</td>
                                <td>0.108%</td>
                                <td>0.108%</td>
                            </tr>
                        </tbody>
                    </table>                    
                    <p><span class="ps-5">ตารางข้างต้นแสดงตัวอย่างค่าธรรมเนียมที่ตลาดหลักทรัพย์ในบางประเทศเรียกเก็บจากผู้ลงทุนซึ่งไม่สามารถหลีกเลี่ยงได้ โดยบางตลาดจะเรียกเก็บเฉพาะด้านซื้อและบางตลาดจะเรียกเก็บเฉพาะด้านขายหรือบางตลาดอาจจะเรียกเก็บทั้ง 2 ด้าน เป็นต้น</span></p>
                    <h4 class="text-info">ค่าโอนเงิน</h4>
                    <p><span class="ps-5">ธุรกรรมการลงทุนในหลักทรัพย์ต่างประเทศ เมื่อมีการซื้อหลักทรัพย์ ย่อมต้องมีการชำระราคาโดยบริษัทหลักทรัพย์ไทยจะมีหน้าที่โอนเงินค่าซื้อหลักทรัพย์ดังกล่าวชำระไปยังต่างประเทศ และเมื่อเป็นการโอนเงินไปยังต่างประเทศ ย่อมมีค่าใช้จ่ายในการโอน ซึ่งคือค่าโอนเงิน (remittance fee) นั่นเอง</span></p>
                    <p><span class="ps-5">โดยส่วนมากค่าโอนเงินนี้ บริษัทหลักทรัพย์ไทยจะผลักให้เป็นภาระของผู้ลงทุนเป็นผู้ชำระในทุกๆ ครั้งที่มีการโอนเงินไปยังต่างประเทศ แต่อาจมีบริษัทหลักทรัพย์ไทยบางแห่งที่ไม่เก็บค่าโอนเงินไปยังต่างประเทศ ทั้งนี้ ขึ้นอยู่กับต้นทุนในการดำเนินงานและนโยบายของบริษัทหลักทรัพย์ไทยแต่ละแห่งซึ่งแตกต่างกัน</span></p>
                    <p><span class="ps-5">ทั้งนี้ ในทางปฏิบัติเมื่อผู้ลงทุนมีการซื้อหลักทรัพย์ต่างประเทศผ่านบริษัทหลักทรัพย์ไทย ทางบริษัท หลักทรัพย์ไทยจะนำเงินในบัญชีประเภท Cash Balance ของผู้ลงทุนโอนออกไปยังต่างประเทศเพื่อชำระราคา โดยจะแลกเป็นเงินต่างประเทศตามสกุลเงินของประเทศที่ไปลงทุน จึงมีค่าโอนเงินเป็นค่าใช้จ่ายที่เกิดขึ้น อย่างไรก็ตาม ค่าโอนเงินดังกล่าวจะเกิดขึ้นในการซื้อหลักทรัพย์ครั้งแรกเท่านั้น เนื่องจากเมื่อซื้อหลักทรัพย์ต่างประเทศแล้ว หากผู้ลงทุนขายหลักทรัพย์ดังกล่าว เงินค่าขายจะอยู่ในรูปเงินสกุลต่างประเทศ ตามสกุลเงินของประเทศที่ไปลงทุนนั้นๆ และจะถูกเก็บรักษาไว้ในต่างประเทศโดย Custodian ซึ่งหมายความว่าเงินค่าขายยังคงอยู่นอกประเทศ และสามารถที่จะนำไปซื้อหลักทรัพย์อื่นๆ ได้อีกโดยไม่ต้องมีการนำเงินกลับมายังประเทศไทย ซึ่งเป็นการช่วยลดต้นทุนในการลงทุน อย่างไรก็ตาม เงินค่าซื้อและค่าขายในบางหลักทรัพย์ อาจไม่ตรงกับสกุลเงินของประเทศนั้นๆ เช่น การลงทุนในประเทศสิงคโปร์ มีหลักทรัพย์บางตัวที่ต้องใช้เงินดอลลาร์สหรัฐในการซื้อขายหลักทรัพย์ดังกล่าว เป็นต้น นอกจากนี้ ในกรณีที่ต้องการนำจำนวนเงินลงทุนก้อนใหม่มาลงทุนเพิ่มเติมนั้น จะเกิดค่าใช้จ่ายในการโอนเงินขึ้นอีกครั้ง จากการโอนเม็ดเงินก้อนใหม่ออกไปยังนอกประเทศเพื่อไปชำระราคาค่าซื้อครั้งใหม่อีกด้วย</span></p>
                    <p><span class="ps-5">ทั้งนี้ หากผู้ลงทุนต้องการนำเงินที่อยู่ในต่างประเทศ ซึ่งเป็นเงินที่เกิดจากการลงทุนในหลักทรัพย์ต่างประเทศ กลับมายังประเทศไทย สามารถแจ้งบริษัทหลักทรัพย์ไทยให้โอนเงินดังกล่าวกลับมาได้ แต่จะมีค่าใช้จ่ายในการโอนเงินกลับมายังประเทศไทยเกิดขึ้นอีก โดยจะเป็นภาระของผู้ลงทุน อย่างไรก็ตามมีบริษัทหลักทรัพย์ไทยบางแห่งที่ไม่เก็บค่าโอนเงินกลับจากผู้ลงทุนอยู่เช่นกัน</span></p>

                    <h4 class="text-info">ส่วนต่างอัตราแลกเปลี่ยน</h4>
                    <p><span class="ps-5">การลงทุนใดๆ ในต่างประเทศนั้น ย่อมต้องมีเรื่องของอัตราแลกเปลี่ยนเงินตราเข้ามาเกี่ยวข้องการลงทุนในหลักทรัพย์ต่างประเทศเช่นกัน เมื่อมีการโอนเงินบาทเพื่อนำไปชำระราคาค่าซื้อหลักทรัพย์ในต่างประเทศ เงินบาทนั้นจะถูกแปลงเป็นเงินสกุลต่างประเทศ ซึ่งอัตราแลกเปลี่ยนด้านซื้อเงินตราต่างประเทศ (bid) ย่อมน้อยกว่าด้านขาย (ask) อยู่เสมอ ดังนั้น ส่วนต่างของอัตราแลกเปลี่ยน (bid-ask spread) ดังกล่าวจึงถือเป็นต้นทุนอย่างหนึ่งสำหรับการลงทุนในหลักทรัพย์ต่างประเทศ และหากผู้ลงทุนยังไม่ขายหลักทรัพย์และยังไม่ได้นำเงินกลับประเทศไทย ต้นทุนด้านอัตราแลกเปลี่ยนดังกล่าวถือว่าเป็นเพียงต้นทุนที่ยังไม่รับรู้ แต่เมื่อใดตามที่มีการขายหลักทรัพย์และนำเงินกลับมายังประเทศไทยเพื่อรับรู้กำไรในรูปของเงินบาท เมื่อนั้นส่วนต่างของอัตราแลกเปลี่ยนจะกลายเป็นต้นทุนทันที</span></p>
                    <p><span class="ps-5">ทั้งนี้ ส่วนต่างอัตราแลกเปลี่ยนในกรณีที่นำเงินกลับมายังประเทศไทยนั้น อาจไม่ใช่ต้นทุนที่ก่อให้เกิดการขาดทุนจากอัตราแลกเปลี่ยนเสมอไป หากเงินสกุลต่างประเทศที่จะนำเข้าดังกล่าวแข็งค่าขึ้นโดยเปรียบเทียบกับค่าเงินบาท ทำให้เมื่อแปลงสกุลเงินต่างประเทศดังกล่าวกลับมาเป็นเงินไทยบาท ผู้ลงทุนอาจได้กำไรจากค่าเงินต่างประเทศที่แข็งค่าขึ้นได้ ดังนั้น การลงทุนในหลักทรัพย์ต่างประเทศ จึงควรพิจารณา ถึงแนวโน้มของสกุลเงินต่างประเทศในตลาดที่เลือกลงทุนด้วย</span></p>

                    <h4 class="text-info">ภาษี</h4>
                    <p><span class="ps-5">การลงทุนในหลักทรัพย์ต่างประเทศ จะมีภาระภาษีเข้ามาเกี่ยวข้อง 2 ส่วน ดังนี้</span></p>
                    <p><span class="ps-5">1. ภาษีนอกประเทศ หรือ ภาษีที่ถูกหัก ณ ที่จ่ายในต่างประเทศ เช่น Capital Gain Tax และ Dividend Tax</span></p>
                    <p><span class="ps-5">หมายถึง ภาษีที่ถูกเรียกเก็บจากรายได้ที่เป็นกำไร และเงินปันผลจากการลงทุนในหลักทรัพย์ต่างประเทศ ซึ่งจะถูกหัก ณ ที่จ่ายไว้ยังต่างประเทศแล้ว ทั้งนี้ อัตราภาษีหัก ณ ที่จ่ายดังกล่าวจะขึ้นอยู่กับแต่ละประเทศ อย่างไรก็ตาม ตลาดหลักทรัพย์ต่างประเทศที่สำคัญๆ มักจะไม่เก็บ Capital Gain Tax เพื่อเป็นการส่งเสริมการลงทุนในตลาดทุนของประเทศนั้นๆ นั่นเอง ซึ่งอัตราภาษีของประเทศที่สำคัญดังแสดง ตามตารางที่ 8-4</span></p>

                    <p><span class="badge text-bg-info">ตัวอย่างที่ 8-4</span> ตัวอย่างอัตราภาษี Capital Gain Tax (%) และ Dividend Tax (%) ในประเทศที่น่าสนใจ</p>
                    <table class="table text-center">
                        <thead class="align-middle table-info">
                            <tr>
                                <th>Country</th>
                                <th>Dividend Tax</th>
                                <th>Goverment Interest Tax</th>
                                <th>Corperate Interest Tax</th>
                                <th>Stock Dividend Tax</th>
                                <th>Capital Gain Tax</th>
                            </tr>
                        </thead>
                        <tbody>
                            <tr>
                                <td>แคนาดา</td>
                                <td>25</td>
                                <td>0</td>
                                <td>0</td>
                                <td>25</td>
                                <td>0</td>
                            </tr>
                            <tr>
                                <td>เยอรมัน</td>
                                <td>26.375</td>
                                <td>0</td>
                                <td>0</td>
                                <td>0</td>
                                <td>0</td>
                            </tr>
                            <tr>
                                <td>ฮ่องกง</td>
                                <td>0</td>
                                <td>0</td>
                                <td>0</td>
                                <td>0</td>
                                <td>0</td>
                            </tr>
                            <tr>
                                <td>ญี่ปุ่น</td>
                                <td>7</td>
                                <td>0</td>
                                <td>15</td>
                                <td>7</td>
                                <td>0</td>
                            </tr>
                            <tr>
                                <td>มาเลเซีย</td>
                                <td>0</td>
                                <td>0</td>
                                <td>0</td>
                                <td>0</td>
                                <td>0</td>
                            </tr>
                            <tr>
                                <td>สิงคโปร์</td>
                                <td>0</td>
                                <td>0</td>
                                <td>0</td>
                                <td>0</td>
                                <td>0</td>
                            </tr>
                            <tr>
                                <td>อังกฤษ</td>
                                <td>10</td>
                                <td>0</td>
                                <td>0</td>
                                <td>10</td>
                                <td>0</td>
                            </tr>
                            <tr>
                                <td>สหรัฐฯ</td>
                                <td>15</td>
                                <td>0</td>
                                <td>0</td>
                                <td>0</td>
                                <td>0</td>
                            </tr>
                        </tbody>
                    </table>
                    <small>หมายเหตุ: อัตราภาษีดังกล่าวจะถูกหัก ณ ที่จ่ายไว้ที่ประเทศดังกล่าว อัตราภาษีที่สหรัฐอเมริกาจะได้รับการลดหย่อนสำหรับ Non-US Resident โดยการเซ็นเอกสาร W8-BEN ซึ่งจะทำให้อัตราภาษี Dividend Tax ลดเหลือเพียง 15% และ Capital Gain Tax เหลือ 0%</small>
                    <p><span class="ps-5">2. ภาษีในประเทศ หรือ ภาษี เงินได้บุคคลธรรมดา/นิติบุคคล (income tax)</span></p>
                    <p><span class="ps-5">ภาษีเงินได้ในส่วนนี้ หมายถึง ภาษีที่ผู้ลงทุนต้องชำระให้กับกรมสรรพากรในประเทศไทยเมื่อมีการนำเงินได้ในรูปของกำไรและเงินปันผลจากการลงทุนในหลักทรัพย์ต่างประเทศกลับเข้ามาในปีเดียวกันที่มีเงินได้ดังกล่าว อย่างไรก็ตาม กรมสรรพากรได้มีการยกเว้นภาษีเงินได้ ในกรณีที่มีการนำเงินได้จากการลงทุน ในหลักทรัพย์ต่างประเทศให้กับผู้ลงทุนประเภทบุคคลธรรมดาและกองทุนส่วนบุคคลที่ลงทุนเพื่อลูกค้าประเภทบุคคลธรรมดา หากนำเงินรายได้ดังกล่าวเข้ามาในประเทศไทยคนละปีปฏิทินกัน หรือนำมาในเดือนมกราคม ของปีถัดมาเป็นต้นไป</span></p>
                    <p><span class="ps-5">สำหรับผู้ลงทุนประเภทนิติบุคคลและกองทุนส่วนบุคคลที่ลงทุนเพื่อลูกค้าประเภทนิติบุคคล จะไม่ได้รับสิทธิการยกเว้นภาษีดังกล่าว แม้จะนำเงินได้จากต่างประเทศกลับเข้ามายังประเทศไทยในอีกปีปฏิทินตามโดยจะต้องเสียภาษีตามอัตราภาษีเงินได้นิติบุคคล อย่างไรก็ตาม ในส่วนของกองทุนรวมที่ลงทุนในตลาดต่างประเทศนั้น ได้รับสิทธิยกเว้นภาษีเงินได้จากการลงทุนในประเทศดังกล่าว ในกรณีที่การลงทุนในหลักทรัพย์ต่างประเทศได้รับผลขาดทุน ผู้ลงทุนสามารถนำเงินคงเหลือดังกล่าวกลับเข้าประเทศไทยเมื่อใดได้โดยจะไม่มีเรื่องของภาษีเงินได้มาเกี่ยวข้องใดๆ</span></p>
                    <h4 class="text-info">ค่าธรรมเนียมการป้องกันความเสี่ยงจากค่าเงิน (FX hedging fee)</h4>
                    <p><span class="ps-5">ความผันผวนของอัตราแลกเปลี่ยนเป็นส่วนหนึ่งที่ผู้ลงทุนต้องพึงระวังในการเลือกลงทุนในหลักทรัพย์ต่างประเทศ เพื่อเป็นการลดความเสี่ยงจากความผันผวนของค่าเงิน ผู้ลงทุนอาจเลือกที่จะป้องกันความเสี่ยงโดยการทำ FX Hedging เพื่อลดความเสียหายในการลงทุนอันอาจเกิดจากความผันผวนของอัตราแลกเปลี่ยน</span></p>
                    <p><span class="ps-5">การทำ Hedging ดังกล่าวนั้น ผู้ลงทุนสามารถติดต่อขอทำ Hedging กับทางบริษัทหลักทรัพย์ไทย ที่ผู้ลงทุนใช้บริการอยู่ได้ทันทีที่มีธุรกรรมการซื้อหลักทรัพย์ต่างประเทศเกิดขึ้น โดยการทำ FX Hedging นี้จะมีหลักทรัพย์ต่างประเทศเป็น Underlying กล่าวคือ ต้องมีการซื้อ หรือ ถือครองหลักทรัพย์ต่างประเทศก่อน จึงจะทำ FX Hedging ได้ โดยทั่วไปแล้ว บริษัทหลักทรัพย์ไทยที่มีบริการ FX Hedging จะให้บริการโดยไม่คิดค่าใช้จ่ายใดๆ จากผู้ลงทุนเนื่องจากอาจมีการคิดอัตราแลกเปลี่ยนให้สูงขึ้นเล็กน้อยในการแลกเงิน ไปกลับจากผู้ลงทุนไปเป็นที่เรียบร้อยแล้วนั่นเอง ทั้งนี้ บริษัทหลักทรัพย์ไทยบางแห่งอาจไม่มีบริการทำ FX Hedging ให้กับผู้ลงทุน แต่ผู้ลงทุนสามารถนำเอกสารการถือครองหลักทรัพย์ต่างประเทศ เช่น ใบแจ้งยืนยันการซื้อขาย (trade confirmation note) หรือใบแสดงทรัพย์สิน (asset statement report) ที่ออกโดยบริษัทหลักทรัพย์ไทยนั้นๆ นำไปขอซื้อ Forward Contract เพื่อทำ FX Hedging กับธนาคารพาณิชย์ทั่วไปได้ โดยในกรณีนี้ ผู้ลงทุนต้องจ่ายค่าซื้อ Forward Contract ให้กับทางธนาคารพาณิชย์ที่ผู้ลงทุนเข้าไปติดต่อขอทำ FX Hedging อย่างไรก็ตาม ค่าใช้จ่ายดังกล่าวนี้มิได้สูงนัก</span></p>
                </div>
                <div class="section5-4">
                    <h3 class="text-info">ความแตกต่างของเวลา เกณฑ์การซื้อขาย และการชำระราคา</h3>
                    <p><span class="ps-5">เนื่องจากเป็นธุรกรรมการลงทุนในต่างประเทศ จึงทำให้เกิดความแตกต่างของเวลา (Time Zone) ตามตำแหน่งที่ตั้งของประเทศที่ลงทุน ช่วงเวลาในการซื้อขายยังต้องเป็นไปตามเวลาทำการของตลาดในประเทศนั้นๆ ซึ่งอาจมีความแตกต่างกัน นอกจากนี้ เงื่อนไขเกี่ยวกับวันชำระราคา (settlement date) ในแต่ละประเทศ ก็กำหนดไว้แตกต่างกัน โดยจะขอแยกรายละเอียดตามภูมิภาค ดังนี้</span></p>
                    <p><span class="badge text-bg-info">ตัวอย่างที่ 8-5</span> ตลาดหลักทรัพย์ในทวีปเอเชียแปซิฟิก</p>
                    <table class="table">
                        <thead class="table-info text-center align-middle">
                            <tr>
                                <th>Asia</th>
                                <th>Exchange</th>
                                <th>Acronym</th>
                                <th>Trading Hours (Bangkok Time)</th>
                                <th>Settlement Date</th>
                            </tr>
                        </thead>
                        <tbody class="text-start">
                            <tr>
                                <td>Hong Kong</td>
                                <td>Hong Kong Exchange Ltd.,</td>
                                <td class="text-center">HKEX</td>
                                <td>8.30-11.00/12.00-15.00</td>
                                <td class="text-center">T+2</td>
                            </tr>
                            <tr>
                                <td>Singapore</td>
                                <td>Singapore Exchange Securities Trading Ltd.,</td>
                                <td class="text-center">SGX</td>
                                <td>8.00-16.00</td>
                                <td class="text-center">T+3</td>
                            </tr>
                            <tr>
                                <td>Malaysia</td>
                                <td>Bursa Malaysia or Malaysia Exchange</td>
                                <td class="text-center">MYX</td>
                                <td>8.00-11.30/13.30-16.00</td>
                                <td class="text-center">T+3</td>
                            </tr>
                            <tr>
                                <td>Indonesia</td>
                                <td>Indonesia Stock Exchange (or Bursa Efek Indonesia)</td>
                                <td class="text-center">IDX (BEJ)</td>
                                <td>Mon-Thu 9.30-12.00/13.30-16.00<br>Fri 9.30-11.30/14.00-16.00</td>
                                <td class="text-center">T+3</td>
                            </tr>
                            <tr>
                                <td>Taiwan</td>
                                <td>The Taiwan Stock Exchange Corp</td>
                                <td class="text-center">TWSE</td>
                                <td>8.00-12.30</td>
                                <td class="text-center">T+2</td>
                            </tr>
                            <tr>
                                <td>South Korea</td>
                                <td>Korea Stock Exchange</td>
                                <td class="text-center">KSE</td>
                                <td>7.00-13.00</td>
                                <td class="text-center">T+2</td>
                            </tr>
                            <tr>
                                <td>Japan</td>
                                <td>Tokyo Stock Exchange</td>
                                <td class="text-center">TSE</td>
                                <td>7.00-9.30/10.30-13.00</td>
                                <td class="text-center">T+3</td>
                            </tr>
                            <tr>
                                <td></td>
                                <td>Osaka Securities Exchange</td>
                                <td class="text-center">OSE</td>
                                <td></td>
                                <td></td>
                            </tr>
                            <tr>
                                <td>Australia</td>
                                <td>Australian Stock Exchange Ltd.</td>
                                <td class="text-center">ASX</td>
                                <td>6.00-12.00 (Daylight Saving)<br>7.00-13.00 (Non-Daylight Saving)</td>
                                <td class="text-center">T+3</td>
                            </tr>
                        </tbody>
                    </table>
                    <p><span class="badge text-bg-info">ตัวอย่างที่ 8-6</span> ตลาดหลักทรัพย์ในทวีปอเมริกาเหนือ</p>
                    <table class="table">
                        <thead class="table-info text-center align-middle">
                            <tr>
                                <th>Northern America</th>
                                <th>Exchange</th>
                                <th>Acronym</th>
                                <th>Trading Hours (Bangkok Time)</th>
                                <th>Settlement Date</th>
                            </tr>
                        </thead>                        
                        <tbody class="text-start">
                            <tr>
                                <td>United States of America</td>
                                <td>AMEX<br>
                                    NASDAQ<br>
                                    NYSE<br>
                                    ARCA</td>
                                <td class="text-center">AMEX<br>
                                    NASDAQ<br>
                                    NYSE<br>
                                    ARCA</td>
                                <td>20.30-3.00 (Daylight Saving)<br>21.30-4.00 (Non-Daylight Saving)</td>
                                <td class="text-center">T+3</td>
                            </tr>
                            <tr>
                                <td>Canada</td>
                                <td>Toronto Stock Exchange</td>
                                <td class="text-center">TSX</td>
                                <td>20.30-3.00 (Daylight Saving)<br>21.30-4.00 (Non-Daylight Saving)</td>
                                <td class="text-center">T+3</td>
                            </tr>
                        </tbody>
                    </table>
                    <p><span class="badge text-bg-info">ตัวอย่างที่ 8-7</span> ตลาดหลักทรัพย์ในทวีปยุโรป</p>
                    <table class="table">
                        <thead class="table-info text-center align-middle">
                            <tr>
                                <th>Europe</th>
                                <th>Exchange</th>
                                <th>Acronym</th>
                                <th>Trading Hours (Bangkok Time)</th>
                                <th>Settlement Date</th>
                            </tr>
                        </thead>
                        <tbody>
                            <tr>
                                <td>England</td>
                                <td>London Stock Exchange</td>
                                <td>LSE</td>
                                <td>14.00-22.30 (Daylight Saving)<br>15.00-23.30 (Non-Daylight Saving)</td>
                                <td>T+2</td>
                            </tr>
                            <tr>
                                <td>France</td>
                                <td>Euronext Paris</td>
                                <td>PSE</td>
                                <td>14.00-22.30 (Daylight Saving)<br>15.00-23.30 (Non-Daylight Saving)</td>
                                <td>T+2</td>
                            </tr>
                            <tr>
                                <td>Germany</td>
                                <td>Frankfurt/ Xetra Stock Exchange</td>
                                <td>FSE</td>
                                <td>14.00-23.30 (Daylight Saving)<br>15.00-24.30 (Non-Daylight Saving)</td>
                                <td>T+2</td>
                            </tr>
                            <tr>
                                <td>Germany</td>
                                <td>Frankfurt/ Xetra Stock Exchange</td>
                                <td>FSE</td>
                                <td>14.00-23.30 (Daylight Saving)<br>15.00-24.30 (Non-Daylight Saving)</td>
                                <td>T+2</td>
                            </tr>
                            <tr>
                                <td>Italy</td>
                                <td>Milan Stock Exchange</td>
                                <td>MIL</td>
                                <td>14.05-23.25 (Daylight Saving)<br>15.05-24.25 (Non-Daylight Saving)</td>
                                <td>T+2</td>
                            </tr>
                            <tr>
                                <td>Switzerland</td>
                                <td>Swiss Exchange</td>
                                <td>SIX</td>
                                <td>14.00-22.30 (Daylight Saving)<br>15.00-23.30 (Non-Daylight Saving)</td>
                                <td>T+2</td>
                            </tr>
                            <tr>
                                <td>Netherlands</td>
                                <td>Euronext Amsterdam</td>
                                <td>AEX</td>
                                <td>14.00-22.30 (Daylight Saving)<br>15.00-23.30 (Non-Daylight Saving)</td>
                                <td>T+2</td>
                            </tr>
                            <tr>
                                <td>Luxembourg</td>
                                <td>Luxembourg Stock Exchange</td>
                                <td>BDL</td>
                                <td>14.00-22.35 (Daylight Saving)<br>15.00-23.35 (Non-Daylight Saving)</td>
                                <td>T+2</td>
                            </tr>
                        </tbody>
                    </table>
                    <small>หมายเหตุ: Daylight Saving (DST) หมายถึง ช่วงฤดูร้อน ส่วน Non-Daylight Saving (Non-DST) หมายถึง ช่วงฤดูหนาว</small>
                    <div class="ps-3">
                        <ul class="ps-5">
                            <li>ในยุโรป DST จะเริ่มในช่วงเดือนมีนาคม จนถึงช่วงเดือนตุลาคม</li>
                            <li>ในอเมริกาเหนือ DST จะเริ่มในช่วงเดือนมีนาคม จนถึงช่วงเดือนพฤศจิกายน</li>
                            <li>ในออสเตรเลีย DST จะเริ่มในช่วงเดือนตุลาคม จนถึงช่วงเดือนเมษายน</li>
                        </ul>
                    </div>
                    <p><span class="ps-5">ทั้งนี้ ในแต่ละปีจะกำหนดวันที่ไม่เหมือนกัน โดยขึ้นอยู่กับปฏิทินประจำปีของแต่ละภูมิภาค</span></p>
                    <p><span class="ps-5">จะเห็นว่าช่วงเวลาทำการของแต่ละตลาด แต่ละภูมิภาคนั้น มีความแตกต่างกันอย่างชัดเจน ทั้งนี้ ผู้ลงทุนที่สนใจลงทุนในตลาดต่างประเทศ ควรต้องปรับตัวและศึกษาเวลาทำการของตลาดนั้นๆ โดยคิดเทียบเป็นเวลาตามประเทศไทยให้ถูกต้อง เพื่อป้องกันความผิดพลาดที่อาจเกิดจากการส่งคำสั่งซื้อขายที่ผิดเวลา </span></p>
                    <p><span class="ps-5">ทั้งนี้ สิ่งที่ผู้ลงทุนต้องให้ความสำคัญและต้องทำความเข้าใจก่อนที่จะตัดสินใจลงทุน ก็คือ หลักเกณฑ์ในการซื้อขายของตลาดหลักทรัพย์แต่ละประเทศที่อาจมีข้อแตกต่างกัน อาทิ ไม่ว่าจะเป็นช่วงราคา (spread) กรอบความเคลื่อนไหวของราคาในแต่ละวัน (ceiling – floor) เครื่องหมายกำกับการซื้อขาย รวมถึง หลักเกณฑ์เกี่ยวกับการเปิดเผยข้อมูลและงบการเงิน เนื่องจากเป็นปัจจัยที่อาจส่งผลกระทบต่อการส่งคำสั่งซื้อขายในการลงทุน</span></p>
                    <p><span class="ps-5">ส่วนในเรื่องของวันชำระราคา ซึ่งบางประเทศได้กำหนดวันชำระราคาไว้แตกต่างจากประเทศอื่นอยู่บ้างนั้น อาจยังไม่เป็นอุปสรรคในการลงทุนเท่าใดนัก</span></p>
                </div>
                <div class="section5-5">
                    <h3 class="text-info">ช่องทางการติดตามข่าวสารและราคาหุ้นต่างประเทศ</h3>
                    <p><span class="ps-5">เช่นเดียวกับการลงทุนทั่วๆ ไป ผู้ลงทุนในหลักทรัพย์ต่างประเทศต้องเรียนรู้เกี่ยวกับบริษัทผู้ออกหลักทรัพย์ให้มากที่สุดเท่าที่จะมากได้ ก่อนที่จะตัดสินใจลงทุน นอกจากนั้น ต้องศึกษาข้อมูลสภาพเศรษฐกิจ การเมือง และสังคม ของประเทศที่บริษัทเหล่านั้นตั้งอยู่ เพื่อที่ผู้ลงทุนจะได้เข้าใจในปัจจัยที่ส่งผลกระทบต่อผลการดำเนินงาน ฐานะทางการเงินของบริษัท และราคาหุ้นของบริษัทนั้นๆ ในกรณีที่ผู้ลงทุนจะลงทุนในกองทุนรวมที่ลงทุนในต่างประเทศ ผู้ลงทุนควรรู้และเข้าใจว่า กองทุนรวมนั้นๆ จะลงทุนในหลักทรัพย์ ประเภทใด ในประเทศใด</span></p>
                    <p><span class="ps-5">ต่อไปนี้เป็นตัวอย่างของช่องทางต่างๆ สำหรับผู้ลงทุน ในการติดตามข่าวสารและราคาหุ้นต่างประเทศ</span></p>
                    <div class="ps-3">
                        <ol class="ps-5">
                            <li><span class="text-info fw-bold">บริษัทผู้ออกหลักทรัพย์</span> โดยปกติบริษัทผู้ออกหลักทรัพย์จะเผยแพร่รายงานประจำปีอย่างสม่ำเสมอ และหลายๆ บริษัทได้ตีพิมพ์รายงานประจำปีเป็นภาษาอังกฤษด้วย ผู้ลงทุนอาจขอรายงานประจำปีของบริษัทเหล่านี้ผ่านบริษัทหลักทรัพย์ไทย และหรือสืบค้นในเว็บไซต์ของบริษัททางอินเทอร์เน็ต</li>
                            <li><span class="text-info fw-bold">บริษัทหลักทรัพย์ไทย</span> บริษัทหลักทรัพย์ที่ทำหน้าที่เป็นโบรกเกอร์ให้แก่ผู้ลงทุน อาจมีเอกสารวิจัยในหุ้นต่างประเทศ รวมทั้งรายงานการวิเคราะห์ประเทศใดประเทศหนึ่ง หรือกลุ่มประเทศตามภูมิภาคต่างๆ ในฐานะลูกค้า ผู้ลงทุนสามารถขอให้บริษัทหลักทรัพย์ส่งเอกสารเหล่านี้ให้ผู้ลงทุนอย่างสม่ำเสมอ นอกจากนั้น ลูกค้าของบริษัทหลักทรัพย์ไทยที่ให้บริการซื้อขายหลักทรัพย์ต่างประเทศที่มีบริการ Internet Trading สำหรับหุ้นต่างประเทศ ย่อมสามารถอ่านข้อมูลและติดตามข่าวสารของหลักทรัพย์ต่างประเทศได้จากบทวิเคราะห์ของบริษัทหลักทรัพย์ไทยนั้นและสามารถติดตามราคาหุ้นต่างประเทศได้อย่างสะดวกยิ่งขึ้น ทาง Internet Trading</li>
                            <li><span class="text-info fw-bold">บริษัทหลักทรัพย์จัดการกองทุน หรือ บลจ.</span> ในกรณีที่ผู้ลงทุนลงทุนในกองทุนรวมที่ลงทุน ในต่างประเทศ ผู้ลงทุนสามารถเสาะหาข้อมูลเกี่ยวกับรายละเอียดของกองทุนรวมนั้นๆ ได้จาก บลจ. ผู้จัดตั้งกองทุนรวมนั้นๆ</li>
                            <li><span class="text-info fw-bold">ตลาดหลักทรัพย์ต่างประเทศและองค์กรกำกับดูแลหลักทรัพย์และตลาดหลักทรัพย์ในแต่ละประเทศ</span> ผู้ลงทุนสามารถติดตามข่าวสาร ความเคลื่อนไหว รวมทั้งกฎระเบียบต่างๆ เกี่ยวกับการซื้อขายหลักทรัพย์และตลาดหลักทรัพย์ จากองค์กรต่างๆ ที่ดูแลการซื้อขาย หลักทรัพย์ รวมทั้งจากสำนักงานคณะกรรมการ ก.ล.ต. ของแต่ละประเทศ วิธีที่สะดวกคือ การสืบค้นข้อมูลทางอินเทอร์เน็ต</li>
                            <li><span class="text-info fw-bold">ธนาคารแห่งประเทศไทยและธนาคารกลางของประเทศต่าง ๆ</span> ผู้ลงทุนสามารถติดตาม ข่าวสาร ความเคลื่อนไหว รวมทั้งกฎระเบียบต่างๆ เกี่ยวกับการเคลื่อนย้ายเงินทุน อัตรา แลกเปลี่ยน อัตราดอกเบี้ย รวมทั้งภาวะเงินเฟ้อ จากองค์กรที่กำกับดูแลนโยบายการเงินของ ประเทศต่างๆ รวมทั้งของประเทศไทย</li>
                            <li><span class="text-info fw-bold">เอกสารตีพิมพ์อื่น ๆ และข่าวสารทางโทรทัศน์และเคเบิลทีวีจากต่างประเทศ หนังสือพิมพ์</span> และข่าวที่มีส่วนหรือช่วงเวลาของการเงินการลงทุน และธุรกิจระหว่างประเทศ นับเป็นแหล่งข่าว ที่ค่อนข้างทันเหตุการณ์ และในบางกรณีหนังสือพิมพ์หรือรายการข่าวเหล่านี้ ได้นำเสนอ บทวิเคราะห์ข่าวสารในแง่มุมต่างๆ ด้วย</li>
                            <li><span class="text-info fw-bold">ข้อมูลทางอินเทอร์เน็ต</span> เว็บไซต์ต่างๆ ที่ผู้ลงทุนสามารถใช้เป็นช่องทางการติดตามราคา และข่าวสารของหุ้นต่างประเทศได้โดยไม่ต้องเสียค่าใช้จ่ายในการเป็นสมาชิก ตัวอย่างเช่น</li>
                        </ol>
                    </div>
                    <div class="ps-3">
                        <ul class="ps-5">
                            <li><a href="www.bloomberg.com">www.bloomberg.com</a></li>
                            <li><a href="www.google.com/finance">www.google.com/finance</a></li>
                            <li><a href="www.finance.yahoo.com">www.finance.yahoo.com</a></li>
                            <li><a href="www.reuters.com/finance/stocks">www.reuters.com/finance/stocks</a></li>
                            <li><a href="www.cnbc.com">www.cnbc.com</a></li>
                            <li><a href="www.aseanexchanges.com">www.aseanexchanges.com</a></li>
                        </ul>
                    </div>
                    <p><span class="ps-5">ผู้ลงทุนพึงตระหนักว่า การติดตามข้อมูลข่าวสารของบริษัทผู้ออกหลักทรัพย์ และตลาดหุ้นต่างประเทศ ได้อย่างใกล้ชิด ย่อมทำให้การตัดสินใจการลงทุนสามารถทำได้อย่างรวดเร็ว และมีประสิทธิภาพมากยิ่งขึ้น</span></p>
                </div>
            </div>
        </div>
        <div id="summary" class="row">
            <h1 class="text-info">บทสรุป</h1>
            <p><span class="ps-5">การลงทุนในหลักทรัพย์ต่างประเทศ นอกจากการติดต่อลงทุนกับบริษัทหลักทรัพย์ต่างประเทศโดยตรง หรือจะลงทุนผ่านบริษัทหลักทรัพย์ในประเทศไทยที่มีบริการลงทุนในหลักทรัพย์ต่างประเทศแล้วผู้ลงทุนอาจลงทุนโดยอ้อมผ่านกองทุน และลงทุนด้วยตัวเองโดยมีบริษัทหลักทรัพย์หรือโบรกเกอร์ไทยช่วยอำนวยความสะดวก การลงทุนในหลักทรัพย์ต่างประเทศ เป็นช่องทางหนึ่งของการกระจายการลงทุนเพื่อมุ่งหวังที่จะลดความเสี่ยงของกลุ่มหลักทรัพย์หรือพอร์ตของผู้ลงทุนลง อย่างไรก็ตาม ผู้ที่ลงทุนในหลักทรัพย์ต่างประเทศ ก็ต้องเผชิญความเสี่ยงเพิ่มเติมขึ้น เมื่อเทียบกับการลงทุนเฉพาะในประเทศ ได้แก่ ความเสี่ยงจากการเปลี่ยนแปลงของอัตราแลกเปลี่ยนเงินตราต่างประเทศ และความเสี่ยงเฉพาะประเทศ ดังนั้น การพิจารณาลงทุนในหลักทรัพย์ต่างประเทศ จึงต้องกระทำด้วยความรอบคอบ ติดตามข้อมูลข่าวสารเกี่ยวกับบริษัทผู้ออกหลักทรัพย์ ตลาดหุ้นต่างประเทศ อัตราแลกเปลี่ยน และข่าวสารอื่นๆ ให้ทันเหตุการณ์</span></p>
        </div>
        <div id="references" class="row border-top">
            <small><a id="to1" href="#from1">\(\footnotesize ^1\)</a> net exposure หมายถึง มูลค่าการลงทุนสุทธิในทรัพย์สินไม่ว่าเป็นการลงทุนโดยตรงหรือโดยอ้อมผ่านการลงทุน ในตราสารหรือสัญญาที่ให้ผลตอบแทนโดยอ้างอิงอยู่กับทรัพย์สิน ซึ่งเป็นผลให้กองทุนมีความเสี่ยงในทรัพย์สินนั้น</small>
            <small><a id="to2" href="#from2">\(\footnotesize ^2\)</a> ประกาศคณะกรรมการกำกับตลาดทุน ที่ ทน. 87/2558 เรื่อง การลงทุนของกองทุน ลงวันที่ 17 ธันวาคม พ.ศ. 2558</small>
            <small><a id="to3" href="#from3">\(\footnotesize ^3\)</a> บุคคลในประเทศที่ไม่ใช่นิติบุคคลรับอนุญาต บุคคลที่มีถิ่นที่อยู่นอกประเทศ หรือผู้ลงทุนตามนิยามในประกาศ เจ้าพนักงานควบคุมการแลกเปลี่ยนเงิน เรื่อง การกำหนดหลักเกณฑ์และวิธีปฏิบัติเกี่ยวกับการลงทุนในตราสาร ในต่างประเทศ และอนุพันธ์ ลงวันที่ 24 มิถุนายน พ.ศ. 2558 และที่แก้ไขเพิ่มเติม</small>
        </div>
    </div>
</body>
</html>