<!DOCTYPE html>
<html lang="th">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <meta name="keywords" content="ความรู้พื้นฐาน,การเงิน,การลงทุน">
    <meta name="viewport" content="width=device-width, initial-scale=1.0">
    <title>บทที่ 3 การให้คำแนะนำการลงทุนที่เหมาะสม</title>
    <link href="https://cdn.jsdelivr.net/npm/bootstrap@5.3.3/dist/css/bootstrap.min.css" rel="stylesheet"
        integrity="sha384-QWTKZyjpPEjISv5WaRU9OFeRpok6YctnYmDr5pNlyT2bRjXh0JMhjY6hW+ALEwIH" crossorigin="anonymous">
    <link rel="stylesheet" href="https://cdn.jsdelivr.net/npm/katex@0.16.11/dist/katex.min.css"
        integrity="sha384-nB0miv6/jRmo5UMMR1wu3Gz6NLsoTkbqJghGIsx//Rlm+ZU03BU6SQNC66uf4l5+" crossorigin="anonymous">
    <script src="https://cdn.jsdelivr.net/npm/bootstrap@5.3.3/dist/js/bootstrap.bundle.min.js"
        integrity="sha384-YvpcrYf0tY3lHB60NNkmXc5s9fDVZLESaAA55NDzOxhy9GkcIdslK1eN7N6jIeHz"
        crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/katex.min.js"
        integrity="sha384-7zkQWkzuo3B5mTepMUcHkMB5jZaolc2xDwL6VFqjFALcbeS9Ggm/Yr2r3Dy4lfFg"
        crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/contrib/auto-render.min.js"
        integrity="sha384-43gviWU0YVjaDtb/GhzOouOXtZMP/7XUzwPTstBeZFe/+rCMvRwr4yROQP43s0Xk" crossorigin="anonymous"
        onload="renderMathInElement(document.body);"></script>
    <link rel="stylesheet" href="https://fonts.googleapis.com/css2?family=Itim">
    <link rel="stylesheet" href="../../src/css/style.css">
</head>

<body>
    <nav class="navbar bg-body-tertiary fixed-top">
        <div class="container">
            <a class="navbar-brand" href="index.html">กฎระเบียบที่เกี่ยวข้องและการให้คำแนะนำการลงทุนที่เหมาะสม</a>
            <button class="navbar-toggler border-0" type="button" data-bs-toggle="offcanvas"
                data-bs-target="#offcanvasNavbar" aria-controls="offcanvasNavbar" aria-label="Toggle navigation">
                <span class="navbar-toggler-icon"></span>
            </button>
            <div class="offcanvas offcanvas-end" tabindex="-1" id="offcanvasNavbar"
                aria-labelledby="offcanvasNavbarLabel">
                <div class="offcanvas-header">
                    <h5 class="offcanvas-title" id="offcanvasNavbarLabel">สารบัญ</h5>
                    <button type="button" class="btn-close" data-bs-dismiss="offcanvas" aria-label="Close"></button>
                </div>
                <div class="offcanvas-body">
                    <ol class="list-group list-group-numbered list-group-flush text-primary">
                        <li><a href="#section1" class="text-decoration-none">ความหมาย ความสำคัญ และกระบวนการให้คำแนะนำการลงทุนที่เหมาะสม</a>
                            <ul>
                                <li><a href="#section1-1" class="text-decoration-none">ความสำคัญของการให้คำแนะนำการลงทุนที่เหมาะสม</a></li>
                                <li><a href="#section1-2" class="text-decoration-none">กระบวนการให้คำแนะนำการลงทุนที่เหมาะสม</a></li>
                            </ul>
                        </li>
                        <li><a href="#section2" class="text-decoration-none">การเก็บรวบรวมข้อมูล</a>
                            <ul>
                                <li><a href="#section2-1" class="text-decoration-none">ความสำคัญของข้อมูล</a></li>
                                <li><a href="#section2-2" class="text-decoration-none">ข้อมูลเชิงคุณภาพ</a></li>
                                <li><a href="#section2-3" class="text-decoration-none">ข้อมูลเชิงปริมาณ</a></li>
                            </ul>
                        </li>
                        <li><a href="#section3" class="text-decoration-none">การวิเคราะห์ข้อมูลเพื่อประเมินระดับความเสี่ยงที่ยอมรับได้ในการลงทุนของผู้รับคำปรึกษา</a>
                            <ul>
                                <li><a href="#section3-1" class="text-decoration-none">ความเต็มใจในการรับความเสี่ยง</a></li>
                                <li><a href="#section3-2" class="text-decoration-none">ความสามารถในการรับความเสี่ยง</a></li>
                                <li><a href="#section3-3" class="text-decoration-none">การประเมินระดับความเสี่ยงที่ยอมรับได้ในการลงทุนของผู้รับคำปรึกษาจากแบบสอบถาม</a></li>
                            </ul>
                        </li>
                        <li><a href="#section4" class="text-decoration-none">แนวคิดการจัดสรรสินทรัพย์ลงทุน</a>
                            <ul>
                                <li><a href="#section4-1" class="text-decoration-none">ประเภทของกลุ่มสินทรัพย์ลงทุน</a></li>
                                <li><a href="#section4-2" class="text-decoration-none">ความหมายและความสำคัญของการจัดสรรสินทรัพย์ลงทุน</a></li>
                                <li><a href="#section4-3" class="text-decoration-none">กลยุทธ์การจัดสรรสินทรัพย์ลงทุน</a></li>
                            </ul>
                        </li>
                        <li><a href="#section5" class="text-decoration-none">แนวคิดการสร้างและการบริหารกลุ่มหลักทรัพย์ลงทุน</a>
                            <ul>
                                <li><a href="#section5-1" class="text-decoration-none">การสร้างกลุ่มหลักทรัพย์ลงทุน</a></li>
                                <li><a href="#section5-2" class="text-decoration-none">การบริหารกลุ่มหลักทรัพย์</a></li>
                            </ul>
                        </li>
                        <li><a href="#section6" class="text-decoration-none">การติดตามและวัดผลการลงทุน และการปรับเปลี่ยนกลุ่มหลักทรัพย์ลงทุน</a>
                            <ul>
                                <li><a href="#section6-1" class="text-decoration-none">การเปลี่ยนแปลงสถานภาพส่วนตัวของผู้รับคำปรึกษา</a></li>
                                <li><a href="#section6-2" class="text-decoration-none">การเปลี่ยนแปลงของสภาพแวดล้อมการลงทุน</a></li>
                                <li><a href="#section6-3" class="text-decoration-none">การเปลี่ยนแปลงของเครื่องมือหรือตราสารทางการเงินประเภทใหม่ๆ</a></li>
                            </ul>
                        </li>
                        <li><a href="#section7" class="text-decoration-none">ตัวอย่างการให้คำแนะนำการลงทุนที่เหมาะสม</a></li>
                        <li><a href="#section8" class="text-decoration-none">ขอบเขตการทำหน้าที่ของผู้แนะนำการลงทุนในการให้คำแนะนำการลงทุนที่เหมาะสม</a></li>
                        <li><a href="#summary" class="text-decoration-none">บทสรุป</a></li>
                    </ol>
                </div>
            </div>
        </div>
    </nav>
    <div class="container-lg">
        <div class="row my-5">
            <h1 class="text-primary">บทที่ 3 การให้คำแนะนำการลงทุนที่เหมาะสม</h1>
            <p><span class="ps-5">ผู้ทำหน้าที่ให้คำแนะนำการลงทุน เป็นบุคลากรที่มีความสำคัญอย่างมากในธุรกิจหลักทรัพย์ เนื่องจากเป็นผู้ที่มีส่วนสนับสนุนให้ประชาชนรู้จักการลงทุนเพื่อสร้างความมั่งคั่งให้กับตนเอง ในขณะเดียวกันคำแนะนำของผู้แนะนำการลงทุน มีส่วนช่วยผลักดันให้เกิดธุรกรรมการซื้อขายหลักทรัพย์ ซึ่งถือเป็นปัจจัยสนับสนุนที่สำคัญต่อการระดมทุนผ่านตลาดทุน ทำให้บริษัทจดทะเบียนได้รับเงินทุนไปขยายกิจการก่อให้เกิดการจ้างงานเพิ่มขึ้น รัฐจัดเก็บภาษีได้มากขึ้น ส่งผลต่อการขยายตัวของเศรษฐกิจและสร้างความเข้มแข็งให้กับตลาดทุนไทย</span></p>
            <p><span class="ps-5">อย่างไรก็ตาม ในการให้คำแนะนำการลงทุนนั้น ควรคำนึงถึงวัตถุประสงค์การลงทุนควบคู่ไปกับระดับความเสี่ยงที่ยอมรับได้ในการลงทุนของผู้รับคำปรึกษาแต่ละราย ดังนั้น จึงต้องมีกระบวนการรวบรวมและวิเคราะห์ข้อมูลของผู้รับคำปรึกษาก่อน เพื่อให้คำแนะนำในการลงทุนนั้น มีความสอดคล้องและเหมาะสมกับผู้รับคำปรึกษาแต่ละบุคคลมากที่สุด</span></p>
            <p><span class="ps-5">เนื้อหาในบทนี้จึงมุ่งเน้นสร้างความรู้ความเข้าใจในการประยุกต์ใช้แนวคิดต่างๆ เกี่ยวกับการลงทุนเพื่อนำมาเสนอแนะแนวทางการลงทุนที่เหมาะสมกับผู้รับคำปรึกษาแต่ละราย หัวข้อแรกจึงเป็นการอธิบายถึงความสำคัญของการให้คำแนะนำการลงทุนที่เหมาะสม รวมทั้งอธิบายถึงกระบวนการให้คำแนะนำการลงทุนที่เหมาะสม หัวข้อที่สองจึงเป็นการสร้างความรู้ความเข้าใจเกี่ยวกับแนวทางในการเก็บรวบรวมข้อมูลเพื่อให้คำแนะนำการลงทุนที่เหมาะสมซึ่งเป็นขั้นตอนแรกของกระบวนการให้คำแนะนำการลงทุนที่เหมาะสม ทั้งนี้ การศึกษาในหัวข้อนี้มีวัตถุประสงค์เพื่อให้ผู้แนะนำการลงทุนสามารถเก็บรวบรวมข้อมูลเกี่ยวกับวัตถุประสงค์ทั้งด้านผลตอบแทนและความเสี่ยงของผู้รับคำปรึกษา รวมทั้งข้อจำกัดต่างๆ ของการลงทุนโดยหัวข้อถัดไปจะเป็นการอธิบายถึงแนวทางในการนำข้อมูลที่เก็บรวบรวมมาได้นี้ไปวิเคราะห์เพื่อประเมินถึงระดับความเสี่ยงที่ยอมรับได้ของผู้ลงทุน หลังจากนั้นอีกหนึ่งขั้นตอนที่ถือว่ามีความสำคัญในการให้คำแนะนำการลงทุนที่เหมาะสมจะถูกอธิบายในหัวข้อถัดไป คือแนวทางการจัดสรรสินทรัพย์ลงทุน โดยความรู้ความเข้าใจในหัวข้อนี้จะส่งผลทำให้ผู้อ่านสามารถเข้าใจถึงแนวคิดในการสร้างและบริหารกลุ่มหลักทรัพย์เบื้องต้นให้กับผู้รับคำปรึกษาได้อย่างเหมาะสม อย่างไรก็ตาม ผู้แนะนำการลงทุนต้องมีการติดตาม และการทบทวนคำแนะนำการลงทุนอย่างสม่ำเสมอเพื่อให้มีความเหมาะสมกับผู้รับคำปรึกษาอยู่ตลอดเวลาอันเนื่องมาจากการเปลี่ยนแปลงปัจจัยภายในของผู้รับคำปรึกษาเองและปัจจัยภายนอกเกี่ยวกับภาวะเศรษฐกิจการเงิน ซึ่งการวัดผลการบริหารกลุ่มหลักทรัพย์ดังกล่าวนี้ จึงถูกอธิบายในลำดับสุดท้าย</span></p>
            <div id="section1">
                <h2 class="text-primary">ความหมาย ความสำคัญ และกระบวนการให้คำแนะนำการลงทุนที่เหมาะสม</h2>
                <p><span class="ps-5">การให้คำแนะนำการลงทุนที่เหมาะสม หมายถึงกระบวนการให้คำแนะนำทางเลือกการลงทุนต่างๆ และอาจรวมถึงกลยุทธ์การลงทุนแก่ผู้รับคำปรึกษาแต่ละราย โดยชนิดของหลักทรัพย์และกลยุทธ์การลงทุน ต่างๆ นั้น ควรสอดคล้องกับวัตถุประสงค์การลงทุน ระดับการยอมรับความเสี่ยง ข้อจำกัดการลงทุน และสถานะทางการเงินของผู้รับคำปรึกษาแต่ละราย</span></p>
                <p><span class="ps-5">ดังนั้น เพื่อให้คำแนะนำการลงทุนมีความเหมาะสมกับผู้รับคำปรึกษาแต่ละรายจึงควรมีการเก็บรวบรวมและวิเคราะห์ข้อมูลของผู้รับคำปรึกษา พร้อมกันนั้น ผู้แนะนำการลงทุนต้องมีความรู้ความเข้าใจในทางเลือกการลงทุนต่างๆ ซึ่งอาจครอบคลุมทั้งบัญชีเงินฝากธนาคารพาณิชย์ พันธบัตร หุ้นกู้ หุ้นกู้ แปลงสภาพ หุ้นบุริมสิทธิ กองทุนรวม หุ้นสามัญ เป็นต้น</span></p>
                <p><span class="ps-5">นอกจากนี้ เพื่อให้การลงทุนของผู้รับคำปรึกษามีการกระจายการลงทุนอย่างเหมาะสม ผู้แนะนำการลงทุนจึงควรมีความรู้ความเข้าใจเกี่ยวกับแนวคิดในการจัดสรรสินทรัพย์ลงทุนและการบริหารกลุ่มหลักทรัพย์รวมไปถึงการติดตาม วัดผล และการปรับเปลี่ยนกลุ่มหลักทรัพย์ลงทุนให้เหมาะสมกับผู้รับคำปรึกษาและสภาพแวดล้อมเกี่ยวกับการลงทุนที่เปลี่ยนแปลงไป</span></p>
                <div id="section1-1">
                    <h3 class="text-primary">ความสำคัญของการให้คำแนะนำการลงทุนที่เหมาะสม</h3>
                    <p><span class="ps-5">การลงทุนเป็นกระบวนการที่ผู้รับคำปรึกษากันเงินจากการใช้จ่ายในปัจจุบันไปดำเนินกิจกรรมต่างๆ ไม่ว่าจะเป็นการซื้อหลักทรัพย์ประเภทต่างๆ เช่น ตราสารหนี้ ตราสารทุน หรือวิธีการอื่นๆ โดยมุ่งหวังเพื่อ ให้ได้รับกระแสเงินสดจากกิจกรรมดังกล่าวเพิ่มสูงขึ้น ให้ได้รับกระแสเงินสดจากกิจกรรมดังกล่าวเพิ่มสูงขึ้น ทั้งนี้ เพื่อให้คุ้มกับต้นทุนค่าเสียโอกาสของเงินจำนวนดังกล่าว โดยจะต้องชดเชยอรรถประโยชน์ที่ลดลง จากการเลื่อนการบริโภคไปในอนาคต ชดเชยอำนาจซื้อที่สูญเสียไปเนื่องจากภาวะเงินเฟ้อที่คาดหวัง และชดเชยความเสี่ยงที่อาจเกิดขึ้นจากการลงทุนในหลักทรัพย์หรือตราสารการเงินตลอดช่วงระยะเวลาลงทุน ผู้คนโดยทั่วไปนั้นได้ทำการลงทุน เพื่อที่จะต่อยอดความมั่งคั่งให้กับตนเองในอนาคต ด้วยการประหยัดการใช้จ่ายเพื่อการบริโภคในวันนี้ โดยคาดหวังว่าจะมีความมั่งคั่งที่เพิ่มมากขึ้นเพียงพอกับความจำเป็นสำหรับการใช้จ่ายเพื่อการบริโภคของพวกเขาในอนาคต</span></p>
                    <p><span class="ps-5">ทั้งนี้ หากผู้รับคำปรึกษามีความรู้ความเข้าใจอย่างถูกต้องหรือได้รับคำแนะนำที่เหมาะสมเกี่ยวกับการลงทุน และสามารถทำการลงทุนได้อย่างเหมาะสม ย่อมส่งผลทำให้ผู้รับคำปรึกษาดังกล่าวมีโอกาสได้รับผลตอบแทนที่เพิ่มสูงขึ้นและสามารถต่อยอดความมั่งคั่งได้มากขึ้นและรวดเร็วขึ้น นอกจากนั้นการลงทุนที่เหมาะสมย่อมส่งผลทำให้ผู้รับคำปรึกษามีการกระจายความเสี่ยงเป็นอย่างดี ทำให้ความเสี่ยงจากความผันผวนของราคาหลักทรัพย์ลดลง ซึ่งจะช่วยเพิ่มโอกาสในการบรรลุเป้าหมายการลงทุนได้มากขึ้นและรวดเร็วยิ่งขึ้น</span></p>
                </div>
                <div id="section1-2">
                    <h3 class="text-primary">กระบวนการให้คำแนะนำการลงทุนที่เหมาะสม</h3>
                    <p><span class="ps-5">การให้คำแนะนำการลงทุนที่เหมาะสมนั้น จำเป็นต้องคำนึงถึงผู้รับคำปรึกษาเป็นสำคัญ ดังนั้น การทำความรู้จักกับผู้รับคำปรึกษาเพื่อเก็บรวบรวมและวิเคราะห์ข้อมูลจึงเป็นสิ่งที่มีความสำคัญต่อความสำเร็จของการให้คำแนะนำการลงทุน นอกจากนี้ การให้คำแนะนำการลงทุนที่เหมาะสมยังต้องพิจารณาถึงสภาพแวดล้อมของตลาดเงินและตลาดทุนที่เกี่ยวข้องกับการลงทุน เพื่อให้คำแนะนำในการจัดสรรสินทรัพย์ลงทุนและบริหารกลุ่มหลักทรัพย์ลงทุนให้มีประสิทธิภาพ ดังนั้น กระบวนการให้คำแนะนำการลงทุนที่เหมาะสมจึงเป็นกระบวนการที่ต้องกระทำอย่างต่อเนื่องไปโดยตลอดจนกว่าผู้รับคำปรึกษาจะบรรลุเป้าหมายซึ่งสามารถสรุปขั้นตอนของการให้คำแนะนำที่เหมาะสมได้ดังนี้</span></p>
                    <div class="card border-0"><img src="../../src/images/icbooks/book-2/image-3-1.png" class="img-fluid m-0 w-100" alt="image 3-1"></div>
                    <h4 class="text-primary">ขั้นตอนที่ 1 การรวบรวมข้อมูลส่วนบุคคล</h4>
                    <p><span class="ps-5">การรวบรวมข้อมูลเป็นขั้นตอนที่มีความสำคัญอย่างมากสำหรับการให้คำแนะนำการลงทุนที่เหมาะสมเนื่องจาก หากข้อมูลที่เก็บรวบรวมมาไม่ครบถ้วนหรือไม่ถูกต้อง จะส่งผลทำให้คำแนะนำการลงทุนไม่มีความเหมาะสมและไม่สอดคล้องกับวัตถุประสงค์ในการลงทุนของผู้รับคำปรึกษา ทั้งนี้ ข้อมูลที่ควรเก็บรวบรวมเพื่อประกอบการจัดทำคำแนะนำการลงทุนที่เหมาะสม สามารถแบ่งออกเป็น 2 ประเภทคือ</span></p>
                    <h5 class="ps-5 text-primary fst-italic">ข้อมูลเชิงคุณภาพ</h5>
                    <p><span class="ps-5">ข้อมูลเชิงคุณภาพ เป็นข้อมูลที่ระบุรายละเอียดทั่วไปเกี่ยวกับการดำเนินชีวิตของผู้รับคำปรึกษา เช่น ข้อมูลประวัติส่วนตัว ช่วงอายุ วัตถุประสงค์การลงทุน ข้อจำกัดในการลงทุน และความคาดหวังอื่นๆ ของผู้รับคำปรึกษา ทั้งนี้ ข้อมูลเชิงคุณภาพจะช่วยให้ทราบถึงแนวคิดเกี่ยวกับการลงทุนของผู้รับคำปรึกษาความรู้ด้านการลงทุนของผู้รับคำปรึกษา ตลอดจนทัศนคติในด้านการออมการลงทุน ซึ่งจะช่วยให้สามารถวิเคราะห์ถึงระดับความสามารถในการรับความเสี่ยง และความเต็มใจในการรับความเสี่ยงของผู้รับคำปรึกษาได้อย่างถูกต้องมากขึ้น</span></p>
                    <h5 class="ps-5 text-primary fst-italic">ข้อมูลเชิงปริมาณ</h5>
                    <p><span class="ps-5">ข้อมูลเชิงปริมาณเป็นข้อมูลที่เป็นตัวเลข ได้แก่ สถานะการเงิน และสถานะการลงทุนในปัจจุบันของผู้รับคำปรึกษา เป็นต้น ข้อมูลดังกล่าว จะแสดงให้เห็นถึงสุขภาพทางการเงินของผู้รับคำปรึกษาว่ามีความมั่นคงมากน้อยเพียงใด รวมทั้ง เป็นข้อมูลที่ช่วยในการประเมินโอกาสหรือความสามารถในการบรรลุเป้าหมายการลงทุนของผู้รับคำปรึกษา</span></p>
                    <h4 class="text-primary">ขั้นตอนที่ 2 การวิเคราะห์ข้อมูลและประเมินระดับความเสี่ยงที่ยอมรับได้ในการลงทุนของ ผู้รับคำปรึกษา</h4>
                    <p><span class="ps-5">การทำความเข้าใจสถานะทางการเงินของผู้รับคำปรึกษาในปัจจุบันว่ามีความพร้อมสำหรับการลงทุนหรือไม่ และมีความรู้ความเข้าใจเกี่ยวกับสภาวะการลงทุนในอดีตและความคาดหวังเกี่ยวกับสภาวะการลงทุนในอนาคตของผู้รับคำปรึกษา เป็นสิ่งสำคัญที่จะช่วยให้การวิเคราะห์ระดับความเสี่ยงที่ยอมรับได้ในการลงทุน (risk tolerance) และข้อจำกัดในการลงทุนของผู้รับคำปรึกษามีความถูกต้องมากขึ้น ซึ่งเป็นปัจจัยสำคัญในการกำหนดสัดส่วนการลงทุนหรือจัดสรรสินทรัพย์ลงทุน (asset allocation) และการคัดเลือกหลักทรัพย์ลงทุนให้มีความเสี่ยงที่สอดคล้องและเหมาะสมกับผู้รับคำปรึกษา ทั้งนี้ ผู้รับคำปรึกษาที่มีระดับความเสี่ยงที่ยอมรับได้ในการลงทุนสูง จะสามารถเลือกลงทุนในหลักทรัพย์ที่มีความเสี่ยงสูงได้ในสัดส่วนที่สูง ในขณะที่ผู้รับคำปรึกษาที่มีระดับความเสี่ยงที่ยอมรับได้ในการลงทุนต่ำ สามารถลงทุนในหลักทรัพย์เสี่ยงสูงได้ในสัดส่วนที่ลดลงมา ซึ่งผลตอบแทนที่ได้รับจะแปรผันตามสัดส่วนการลงทุนในหลักทรัพย์ลงทุนที่มีความเสี่ยงสูงนั่นเอง</span></p>
                    <p><span class="ps-5">อย่างไรก็ตาม เนื่องจากในทางปฏิบัตินั้นการประเมินระดับความเสี่ยงที่ยอมรับได้ในการลงทุนของผู้รับคำปรึกษานั้น ค่อนข้างมีความซับซ้อน เนื่องจากแนวทางในการวิเคราะห์หรือประเมินระดับความเสี่ยงที่ยอมรับได้ของผู้รับคำปรึกษานั้นต้องประเมินทั้งระดับความเต็มใจในการรับความเสี่ยง (willingness to take risk) และระดับความสามารถในการรับความเสี่ยง (ability to take risk) ซึ่งต้องอาศัยปัจจัยการพิจารณา หลายๆ อย่างประกอบกัน เพื่อให้สามารถวัดระดับความเสี่ยงที่ยอมรับได้ในการลงทุนของผู้รับคำปรึกษาได้ตรงกับความเป็นจริงมากที่สุด</span></p>

                    <h4 class="text-primary">ขั้นตอนที่ 3 การจัดสรรสินทรัพย์ลงทุน</h4>
                    <p><span class="ps-5">หลังจากประเมินระดับความเสี่ยงที่ยอมรับได้ในการลงทุนของผู้รับคำปรึกษาแล้ว ขั้นตอนต่อมาคือการให้คำแนะนำแนวทางการจัดสรรสินทรัพย์ลงทุนกับผู้รับคำปรึกษาให้สอดคล้องและเหมาะสมกับวัตถุประสงค์ ระดับความเสี่ยงที่ยอมรับได้ และข้อจำกัดในการลงทุนของผู้รับคำปรึกษาดังกล่าว ทั้งนี้ แนวทาง การจัดสรรสินทรัพย์ลงทุน (asset allocation) นั้น อาจแบ่งได้หลากหลายรูปแบบแต่อยู่ภายใต้แนวคิดที่ว่า ผู้รับคำปรึกษาที่มีระดับความเสี่ยงที่ยอมรับได้สูง ย่อมสามารถลงทุนในหลักทรัพย์เสี่ยงในสัดส่วนที่สูงกว่าผู้รับคำปรึกษาที่มีระดับความเสี่ยงที่ยอมรับได้ต่ำกว่า</span></p>
                    <p><span class="ps-5">อย่างไรก็ตาม ผู้รับคำปรึกษาอาจมีวัตถุประสงค์ระยะเวลา และข้อจำกัดในการลงทุนที่แตกต่างกันดังนั้น แนวทางการจัดสรรสินทรัพย์ลงทุน และการกำหนดกลุ่มหลักทรัพย์ลงทุนตั้งต้นที่ประเมินจากระดับความเสี่ยงที่ยอมรับได้ของผู้รับคำปรึกษานั้น ควรจะนำเรื่องข้อจำกัดในการลงทุนของผู้รับคำปรึกษามาประกอบการพิจารณาร่วมด้วย เพื่อให้ได้พอร์ตการลงทุนที่เหมาะสมกับผู้รับคำปรึกษามากที่สุด</span></p>

                    <h4 class="text-primary">ขั้นตอนที่ 4 การสร้างและบริหารกลุ่มหลักทรัพย์</h4>
                    <p><span class="ps-5">หลังจากให้คำแนะนำแนวทางในการจัดสรรสินทรัพย์ลงทุนแล้ว ขั้นตอนต่อมาควรให้คำแนะนำถึงการกระจายเงินลงทุนในแต่ละกลุ่มสินทรัพย์ (asset class) ว่าควรจะลงทุนในกลุ่มสินทรัพย์ย่อย (sub-asset class) ใดบ้าง และในแต่ละกลุ่มสินทรัพย์ย่อยควรเลือกทำการคัดเลือกหลักทรัพย์ลงทุน (security selection) ใดบ้าง</span></p>

                    <h4 class="text-primary">ขั้นตอนที่ 5 การติดตามและวัดผลการลงทุน และการปรับเปลี่ยนกลุ่มหลักทรัพย์ลงทุน</h4>
                    <p><span class="ps-5">หลังจากให้คำแนะนำการลงทุนกับผู้รับคำปรึกษาแล้ว ควรมีการติดตามผลการปฏิบัติของผู้รับคำปรึกษา ซึ่งอาจจะกำหนดเป็นรายเดือน รายไตรมาส ทุก 6 เดือน หรือ 1 ปี ก็ได้ แต่อย่างน้อยควรจะมีการทบทวนเป็นประจำทุกปี เพื่อหาแนวทางแก้ไขในกรณีที่การลงทุนไม่เป็นไปตามที่กำหนด นอกจากนี้ ควรมีการติดตามความต้องการหรือวัตถุประสงค์การลงทุนของผู้รับคำปรึกษา สภาวะเศรษฐกิจ ตลาดการเงิน และการเมือง เนื่องจากสถานการณ์ต่างๆ อาจเปลี่ยนแปลงอยู่ตลอดเวลา ส่งผลทำให้ต้องมีการปรับกลยุทธ์การลงทุนตามความจำเป็นและความเหมาะสมกับผู้รับคำปรึกษา</span></p>
                </div>
            </div>
            <div id="section2">
                <h2 class="text-primary">การเก็บรวบรวมข้อมูล</h2>
                <p><span class="ps-5">การรวบรวมข้อมูลที่เกี่ยวข้องของผู้รับคำปรึกษาเป็นขั้นตอนที่มีความสำคัญในการให้คำแนะนำการลงทุนที่เหมาะสม เนื่องจากข้อมูลของผู้รับคำปรึกษาจะนำมาใช้วิเคราะห์สถานะทางการเงินเบื้องต้นเพื่อประเมินความพร้อมในการลงทุนและระดับความเสี่ยงที่ยอมรับได้ในการลงทุนของผู้รับคำปรึกษา เพื่อกำหนดแนวทางในการจัดสรรสินทรัพย์ลงทุนที่เหมาะสมต่อไป</span></p>
                <div id="section2-1">
                    <h3 class="text-primary">ความสำคัญของข้อมูล</h3>
                    <p><span class="ps-5">ข้อมูลของผู้รับคำปรึกษาที่ถูกต้องและครบถ้วนจะช่วยทำให้รู้จักตัวตนของผู้รับคำปรึกษามากขึ้นทั้งนี้ ข้อมูลของผู้รับคำปรึกษาเป็นปัจจัยที่มีความสำคัญอย่างยิ่งต่อกระบวนการในการวิเคราะห์ และมีส่วนร่วมในการกำหนดความถูกต้องของผลการวิเคราะห์ ทั้งนี้ ข้อมูลที่ถูกต้องเมื่อผนวกกับกระบวนการในการวิเคราะห์ที่ดีมีหลักทางวิชาการรองรับ ย่อมนำมาซึ่งโอกาสที่สูงที่จะได้ผลการวิเคราะห์ที่ถูกต้อง ในทางตรงกันข้าม ถึงแม้ว่าจะมีกระบวนการในการวิเคราะห์ที่ดีเพียงใดก็ตาม หากข้อมูลที่ได้รับมานั้นเป็นข้อมูลที่ไม่ถูกต้อง แน่นอนว่าย่อมจะได้รับผลการวิเคราะห์ที่ไม่ถูกต้องด้วย จากข้อเท็จจริงดังกล่าวจึงอาจกล่าวได้ว่าข้อมูลนั้นเป็นปัจจัยสำคัญที่มีผลต่อประสิทธิภาพของคำแนะนำการลงทุนที่เหมาะสม</span></p>
                </div>
                <div id="section2-2">
                    <h3 class="text-primary">ข้อมูลเชิงคุณภาพ</h3>
                    <p><span class="ps-5">เป็นข้อมูลที่สำคัญและเกี่ยวข้องกับคำแนะนำในการลงทุน ได้แก่ ข้อมูลประวัติส่วนตัวของผู้รับคำปรึกษาและผู้อยู่ในอุปการะ ข้อมูลด้านการทำงาน ช่วงอายุของผู้รับคำปรึกษา วัตถุประสงค์การลงทุนข้อจำกัดในการลงทุน เป็นต้น</span></p>
                    <h4 class="text-primary">ข้อมูลประวัติส่วนตัวและผู้อยู่ในอุปการะ</h4>
                    <p><span class="ps-5">เป็นข้อมูลทั่วไปเกี่ยวกับผู้รับคำปรึกษา เช่น ชื่อ ที่อยู่ หมายเลขโทรศัพท์ วันเดือนปีเกิด สถานภาพสมรส สถานที่ติดต่อ ตลอดจนข้อมูลผู้ที่อยู่ในอุปการะ ซึ่งเป็นข้อมูลพื้นฐานที่สำคัญเพื่อใช้ในการวิเคราะห์ภาพรวมของผู้รับคำปรึกษา และสะท้อนถึงระดับความสามารถในการยอมรับความเสี่ยงของผู้รับคำปรึกษาได้ เช่น สถานภาพสมรส ซึ่งผู้ที่มีสถานภาพโสดจะมีภาระและความรับผิดชอบโดยเปรียบเทียบแล้วน้อยกว่าผู้ที่มีสถานภาพสมรส รวมทั้ง ผู้รับคำปรึกษาที่มีบุตรจะมีภาระและความรับผิดชอบมากกว่าผู้ที่ไม่มีบุตรซึ่งภาระและความรับผิดชอบดังกล่าว จะแปรผกผันกับระดับความสามารถในการรับความเสี่ยงของผู้รับคำปรึกษา เป็นต้น</span></p>
                    <h4 class="text-primary">ช่วงอายุของผู้รับคำปรึกษา</h4>
                    <p><span class="ps-5">ช่วงอายุของผู้รับคำปรึกษา เป็นข้อมูลเพื่อใช้ประกอบการพิจารณาระดับความสามารถในการรับความเสี่ยงในการลงทุนของผู้รับคำปรึกษา โดยผู้รับคำปรึกษาที่มีอายุน้อยย่อมมีโอกาสที่จะแก้ตัวได้หากการลงทุนมีความผิดพลาด ซึ่งสะท้อนได้ว่ามีระดับความสามารถในการรับความเสี่ยงจากการลงทุนได้มากกว่าผู้รับคำปรึกษาที่สูงอายุ</span></p>
                    <h4 class="text-primary">ข้อมูลด้านการทำงาน</h4>
                    <p><span class="ps-5">เป็นข้อมูลที่เกี่ยวข้องกับอาชีพและแหล่งรายได้ในอนาคต (current career and future expectations) ของผู้รับคำปรึกษา ได้แก่ ลักษณะงาน สถานที่ทำงาน ตำแหน่ง อัตราเงินเดือนและโบนัส อายุงาน รวมถึงแนวโน้มในการเปลี่ยนงานของผู้รับคำปรึกษา โดยข้อมูลดังกล่าว จะสะท้อนถึงความมั่นคงด้านรายได้ของผู้รับคำปรึกษา ซึ่งจะนำมาใช้ประกอบการวิเคราะห์ระดับความสามารถในการรับความเสี่ยงของผู้รับคำปรึกษาต่อไป</span></p>
                    <h4 class="text-primary">วัตถุประสงค์ของการลงทุน</h4>
                    <p><span class="ps-5">ผู้ให้คำแนะนำการลงทุนควรมีความรู้ความเข้าใจเกี่ยวกับวัตถุประสงค์ด้านผลตอบแทนที่ต้องการของผู้รับคำปรึกษาว่าต้องการผลลัพธ์จากแผนการลงทุนในรูปแบบใด เช่น มีวัตถุประสงค์ในการลงทุนเพื่อปกป้องเงินลงทุนไม่ให้สูญหายหรือลดลง (capital protection) หรือต้องการรายได้ประจำ (current income) ต้องการเพิ่มค่าของเงินทุน (capital appreciation) หรือต้องการผลตอบแทนรวมจากการลงทุน (total return) ซึ่งรูปแบบผลตอบแทนที่ต้องการสามารถนำมาสะท้อนถึงระดับความเต็มใจในการรับความเสี่ยงของผู้รับคำปรึกษาได้</span></p>
                    <h4 class="text-primary">ข้อจำกัดหรือเงื่อนไขการลงทุน</h4>
                    <p><span class="ps-5">เนื่องจากผู้รับคำปรึกษาแต่ละคนนั้นจะมีข้อจำกัดในการลงทุนที่แตกต่างกัน ดังนั้น ก่อนที่จะดำเนินการให้คำแนะนำการลงทุน ควรที่จะพิจารณาถึงข้อจำกัดในการลงทุนของผู้รับคำปรึกษา เช่น ผู้รับคำปรึกษาบางคนอาจจะต้องการระดับสภาพคล่องที่แตกต่างกัน หรือมีกรอบระยะเวลาในการลงทุนที่แตกต่างกัน เป็นต้น</span></p>
                    <p><span class="ps-5">ทั้งนี้ ข้อจำกัดหรือเงื่อนไขการลงทุนของผู้รับคำปรึกษาอาจส่งผลต่อการกำหนดวัตถุประสงค์และเป้าหมายในการลงทุนได้ โดยข้อจำกัดหรือเงื่อนไขในการลงทุนต่างๆ มีรายละเอียดดังนี้</span></p>
                    <div class="ps-3">
                        <ul class="ps-5">
                            <li>สภาพคล่อง (liquidity) และการมีตลาดรองรับหรือความสะดวกด้านการซื้อขาย (marketability) ทั้งนี้ สภาพคล่อง (liquidity) คือ ความสามารถในการเปลี่ยนหลักทรัพย์ที่ถือครองอยู่ให้เป็นเงินสดได้ในราคาที่เหมาะสม โดยปราศจากผลกระทบอย่างมีนัยสำคัญต่อราคาตลาดของหลักทรัพย์นั้น ในขณะที่การมีตลาดรองรับหรือความสะดวกด้านการซื้อขาย (marketability) คือ ความเร็วและความสามารถในการขายหลักทรัพย์นั้นได้โดยง่ายและสะดวกเมื่อมีความต้องการใช้เงินทุน ความต้องการสภาพคล่องและการมีตลาดรองรับมีความสำคัญต่อการให้คำแนะนำการลงทุนทั้งในระยะสั้น และระยะยาว แม้ว่าผู้รับคำปรึกษาที่มีการลงทุนในระยะยาวซึ่งมักจะลงทุนในสินทรัพย์ที่มีสภาพคล่องต่ำแต่ให้ผลตอบแทนในระยะยาวที่สูงก็ต้องมีการลงทุนในสินทรัพย์ที่มีสภาพคล่องสูงไว้ส่วนหนึ่ง เพื่อรองรับค่าใช้จ่ายต่างๆ ที่อาจเกิดขึ้นโดยไม่สามารถคาดการณ์ได้ล่วงหน้า</li>
                            <li>ระยะเวลาการลงทุน (investment horizon) คือ ระยะเวลาที่ผู้รับคำปรึกษากำหนดไว้สำหรับเป้าหมายการลงทุนนั้นๆ ซึ่งระยะเวลาการลงทุนจะส่งผลกระทบโดยตรงต่อการจัดสรรสินทรัพย์ลงทุนการคัดเลือกหลักทรัพย์ลงทุน และอัตราผลตอบแทนที่ได้รับจากการลงทุน ทั้งนี้ ยิ่งมีเวลาในการลงทุนมากเท่าใดจะยิ่งส่งผลทำให้มีทางเลือกการลงทุนเพื่อบรรลุวัตถุประสงค์การลงทุนดังกล่าวมากขึ้น</li>
                            <li>ข้อพิจารณาทางด้านภาษี (tax considerations) คือ การพิจารณาอัตราภาษีเงินได้บุคคลธรรมดาที่ผู้รับคำปรึกษาอาจต้องเสียจากเงินได้พึงประเมินที่ได้รับในปีภาษีปัจจุบัน อัตราภาษีที่อาจถูกหักหรือต้องจ่ายจากผลตอบแทนจากการลงทุนในแต่ละทางเลือก และสิทธิประโยชน์ทางภาษีต่างๆ ที่เกิดขึ้นจากการลงทุน ซึ่งผู้รับคำปรึกษาแต่ละรายอาจมีภาระภาษีที่แตกต่างกัน ดังนั้น การเลือกทางเลือกการลงทุนที่ให้ประโยชน์ทางภาษีจึงจะเป็นการเพิ่มผลตอบแทนให้กับผู้รับคำปรึกษา</li>
                            <li>กฎหมายและข้อกำหนดที่เกี่ยวข้อง (laws and regulations) คือ ข้อกำหนดทางกฎหมายที่มีผลต่อการลงทุนของผู้รับคำปรึกษา ทั้งนี้ ไม่ว่าผู้รับคำปรึกษาจะเป็นบุคคลธรรมดาหรือสถาบันต่างต้องเคารพกฎระเบียบในการลงทุนที่ออกโดยหน่วยงานกำกับดูแลทั้งสิ้น อย่างไรก็ตาม ผู้รับคำปรึกษาประเภทสถาบันอาจมีกฎระเบียบที่เข้มงวดกว่าผู้รับคำปรึกษาประเภทบุคคลธรรมดา</li>
                            <li>ความต้องการพิเศษและเหตุการณ์เฉพาะ (unique needs and circumstances) คือ ความต้องการพิเศษของผู้รับคำปรึกษาแต่ละราย ซึ่งอาจเกิดขึ้นเพราะความพึงพอใจหรือเงื่อนไขเฉพาะตัวของผู้รับคำปรึกษา แต่ละรายดังกล่าว</li>
                        </ul>
                    </div>
                </div>
                <div id="section2-2">
                    <h3 class="text-primary">ข้อมูลเชิงปริมาณ</h3>
                    <p><span class="ps-5">เป็นข้อมูลที่สำคัญไม่น้อยกว่าข้อมูลเชิงคุณภาพ เนื่องจากข้อมูลเชิงปริมาณนี้ เป็นสิ่งที่สะท้อนถึงระดับความสามารถการรับความเสี่ยงจากการลงทุนของผู้รับคำปรึกษาได้เป็นอย่างดี สำหรับข้อมูลเชิงปริมาณที่สำคัญๆ มีดังนี้</span></p>
                    <h4 class="text-primary">พอร์ตการลงทุนในปัจจุบัน</h4>
                    <p><span class="ps-5">หลักทรัพย์ลงทุนที่มีอยู่ในพอร์ตปัจจุบันของผู้รับคำปรึกษาเป็นสิ่งที่สะท้อนได้ว่าพฤติกรรมการลงทุนของผู้รับคำปรึกษาเป็นเช่นใด รวมถึง สะท้อนถึงความรู้ด้านการลงทุนของผู้รับคำปรึกษา และสิ่งที่ผู้รับคำปรึกษาคาดหวังจากการลงทุน ซึ่งข้อมูลดังกล่าวจะเป็นข้อมูลประกอบการวิเคราะห์ระดับความเต็มใจในการรับความเสี่ยง (willingness to take risk) ของผู้รับคำปรึกษาได้</span></p>
                    <h4 class="text-primary">ข้อมูลการเงินส่วนบุคคล</h4>
                    <p><span class="ps-5">ข้อมูลทางการเงินของผู้รับคำปรึกษาสามารถสะท้อนถึงความพร้อมในการลงทุนของผู้รับคำปรึกษาระดับความต้องการสภาพคล่อง ภาระหนี้สิน และความมั่งคั่งทางการเงินของผู้รับคำปรึกษา ตลอดจนพฤติกรรมการใช้จ่าย และระดับความสามารถในการหารายได้ของผู้รับคำปรึกษา ซึ่งสิ่งเหล่านี้ล้วนเป็นสิ่งที่ช่วยให้สามารถวิเคราะห์และประเมินระดับความเสี่ยงที่ยอมรับได้ในการลงทุนของผู้รับคำปรึกษาได้ถูกต้องมากยิ่งขึ้น</span></p>
                    <p><span class="ps-5">ทั้งนี้ ข้อมูลทางการเงินส่วนบุคคลที่สำคัญประกอบไปด้วยสินทรัพย์ หนี้สิน รายได้ และรายจ่ายของบุคคล</span></p>
                    <div class="ps-3">
                        <ul class="ps-5">
                            <li>สินทรัพย์ (assets) คือทรัพยากรต่างๆ ที่บุคคลเป็นเจ้าของหรือมีอยู่ ซึ่งมีมูลค่าทางเศรษฐกิจหมายความว่าทรัพยากรนั้นๆ จะสามารถถูกตีมูลค่าเป็นเงินสดได้ หรือการถือครองทรัพยากรนั้นๆ สามารถสร้างกระแสเงินสดได้ในอนาคต ทั้งนี้ สินทรัพย์ของบุคคลอาจ ได้แก่ เงินสด เงินฝากประจำ หลักทรัพย์ลงทุน กรมธรรม์ประกันชีวิต กรมธรรม์ประกันภัย อสังหาริมทรัพย์ เป็นต้น ซึ่งข้อมูลดังกล่าวสามารถสะท้อนถึงแหล่งเงินลงทุนในปัจจุบันของผู้รับคำปรึกษา รวมถึงทัศนคติในการลงทุนของผู้รับคำปรึกษาได้</li>
                            <li>หนี้สิน (liabilities) เป็นข้อมูลเกี่ยวกับภาระผูกพันที่จะต้องจ่ายกระแสเงินสดในอนาคตของผู้รับคำปรึกษา เช่น ยอดหนี้สินเริ่มต้น ยอดหนี้สินคงค้าง ณ ปัจจุบัน วันครบกำหนดชำระหนี้ อัตราดอกเบี้ยวันก่อหนี้ และงวดการชำระหนี้ ซึ่งข้อมูลดังกล่าวจะทำให้เห็นโอกาสในการขาดสภาพคล่องในอนาคตของผู้รับคำปรึกษา</li>
                            <li>รายได้ (income) เป็นข้อมูลที่สะท้อนถึงความสามารถในการรับความเสี่ยงของผู้รับคำปรึกษาซึ่งความสำคัญของข้อมูลนี้อยู่ที่ความสม่ำเสมอของรายได้ ความแน่นอนของระยะเวลาที่จะเกิดรายได้ความมั่นคงของรายได้ โดยผู้ที่มีแหล่งรายได้เพียงแหล่งเดียวก็จะมีความมั่นคงของรายได้ต่ำกว่าผู้ที่มีแหล่งรายได้ที่มาจากหลายทาง</li>
                            <li>รายจ่าย (expenditure) เป็นกระแสเงินสดที่ผู้รับคำปรึกษาต้องจ่ายออกไปเพื่อจับจ่ายใช้สอยสินค้าหรือบริการต่างๆ ที่ต้องการ ซึ่งข้อมูลนี้จะทำให้ทราบถึงพฤติกรรมการใช้จ่ายของผู้รับคำปรึกษาโครงสร้างค่าใช้จ่ายของผู้รับคำปรึกษา ซึ่งจะใช้เป็นข้อมูลเพื่อประเมินขีดความสามารถในการออมและการลงทุนของผู้รับคำปรึกษาต่อไป</li>
                        </ul>
                    </div>
                </div>
            </div>
            <div id="section3">
                <h2 class="text-primary">การวิเคราะห์ข้อมูลเพื่อประเมินระดับความเสี่ยงที่ยอมรับได้ในการลงทุนของผู้รับคำปรึกษา</h2>
                <p><span class="ps-5">การประเมินระดับความเสี่ยงที่ยอมรับได้ (risk tolerance) นั้น เป็นสิ่งที่สำคัญมากในการให้คำแนะนำการลงทุน เนื่องจากหากผู้รับคำปรึกษาไม่เข้าใจในความเสี่ยงที่อาจเกิดขึ้นจากการลงทุน ตลอดจนระดับความเสี่ยงที่ตนเองยอมรับได้ เมื่อผลลัพธ์จากทางเลือกการลงทุนไม่เป็นไปตามที่คาดหวัง อาจสามารถสร้างผลกระทบในเชิงลบหรือความเสียหายซึ่งมีนัยสำคัญต่อการดำเนินชีวิตของผู้รับคำปรึกษาเป็นอันมาก อย่างไรก็ตาม การพิจารณาระดับการยอมรับความเสี่ยงของผู้รับคำปรึกษานั้นค่อนข้างมีความซับซ้อนอย่างมาก เนื่องจากมีปัจจัยที่เกี่ยวข้องมากมายและอาจแตกต่างกันไป เนื่องจากปัจจัยส่วนบุคคลและปัจจัยทางจิตวิทยาของผู้รับคำปรึกษาแต่ละราย ดังนั้น การประเมินระดับความเสี่ยงที่ยอมรับได้จึงต้องมีความรู้ความเข้าใจอย่างลึกซึ้งถึงวิธีการประเมินระดับความเสี่ยงที่ยอมรับได้ในการลงทุนของผู้รับคำปรึกษาแต่ละราย</span></p>
                <p><span class="ps-5">การประเมินระดับความเสี่ยงที่ยอมรับได้ของผู้รับคำปรึกษานั้น จะต้องทำการประเมินทั้งระดับความเต็มใจในการรับความเสี่ยง (willingness to take risk) และระดับความสามารถในการรับความเสี่ยง (ability to take risk) ซึ่งต้องอาศัยการพิจารณาปัจจัยหลายๆ ปัจจัยประกอบกัน เพื่อให้สามารถประเมินระดับความเสี่ยงที่ยอมรับได้ของผู้รับคำปรึกษาได้อย่างเหมาะสมมากที่สุด ทั้งนี้ ผู้รับคำปรึกษาแต่ละรายอาจมีความเต็มใจและความสามารถในการรับความเสี่ยงในระดับที่แตกต่างกัน โดยผู้รับคำปรึกษาที่มีระดับความเต็มใจและความสามารถในการรับความเสี่ยงที่สูง สามารถที่จะลงทุนในหลักทรัพย์ที่มีความเสี่ยงสูงได้ เนื่องจากมีระดับความเสี่ยงที่ยอมรับได้ในการลงทุนที่สูง ในทางตรงกันข้าม ผู้รับคำปรึกษาที่มีระดับความเต็มใจและความสามารถในการรับความเสี่ยงที่ต่ำ จะมีระดับความเสี่ยงที่ยอมรับได้ในการลงทุนต่ำ และส่งผลทำให้ควรได้รับคำแนะนำการลงทุนในหลักทรัพย์ที่มีความมั่นคงสูงและมีความเสี่ยงต่ำ</span></p>
                <div id="section3-1">
                    <h3 class="text-primary">ความเต็มใจในการรับความเสี่ยง</h3>
                    <p><span class="ps-5">ในการประเมินความเต็มใจในการรับความเสี่ยง สามารถพิจารณาจากปัจจัยดังต่อไปนี้</span></p>
                    <h4 class="text-primary">ทัศนคติต่อความเสี่ยง</h4>
                    <p><span class="ps-5">การวิเคราะห์ทัศนคติต่อความเสี่ยงของผู้รับคำปรึกษาเพื่อประเมินความเต็มใจในการรับความเสี่ยงนั้นอาจพิจารณาจากพฤติกรรมของผู้รับคำปรึกษาว่า ชอบความท้าทาย หรือกล้าได้กล้าเสียมากน้อยแค่ไหน ทั้งนี้ จากงานวิจัยของ Marilyn MacGruder Barnewall แห่ง MacGruder Agency พบว่า ทัศนคติต่อความเสี่ยงอาจส่งผลทำให้สามารถประเมินความเต็มใจในการรับความเสี่ยงของผู้รับคำปรึกษาเป็น 2 ประเภท ดังนี้</span></p>
                    <div class="ps-3">
                        <ol class="ps-5">
                            <li>ผู้รับคำปรึกษาเชิงรับ (passive investors) ซึ่งเป็นผู้รับคำปรึกษาที่มักจะหลีกเลี่ยงความเสี่ยงหรือไม่กล้าที่จะเสี่ยง กว่าจะตัดสินใจลงทุนในอะไรสักอย่าง จะคิดแล้วคิดอีก สงวนท่าทีอยู่เป็นเวลานานและเน้นการลงทุนที่มีโอกาสสูงที่จะสามารถรักษาเงินต้นเอาไว้ไม่ให้สูญหาย แน่นอนว่า ในแง่ดีก็คือ ทำให้ไม่ประมาทในการลงทุน แต่ในแง่เสียคือ อาจทำให้สูญเสียโอกาสในการลงทุนที่ดีๆ ไปนั่นเอง โดยทั่วไปแล้วผู้รับคำปรึกษาประเภทนี้มักจะไม่ชอบลงทุนด้วยตนเอง แต่จะมอบหมายการจัดการลงทุนให้แก่มืออาชีพเป็นผู้ดำเนินการแทนมากกว่า ทั้งนี้ บุคคลส่วนใหญ่ที่เข้าข่ายเป็นผู้รับคำปรึกษาประเภทนี้มักได้แก่</li>
                            <ul>
                                <li>บุคคลที่มีทุนทรัพย์โดยไม่ต้องฟันฝ่าอุปสรรค หรือสร้างด้วยมือตนเอง เช่น ได้รับเงินมรดกหรือขายที่ดินที่มีราคาสูงขึ้นจากถนนตัดผ่าน</li>
                                <li>บุคคลที่มีทุนทรัพย์น้อย และกลัวการขาดทุน</li>
                                <li>ลูกจ้างที่มีหน้าที่การงานในตำแหน่งสูงขององค์กรขนาดใหญ่ เช่น ทนายความ ที่ปรึกษากฎหมาย และนักบัญชี เป็นต้น</li>
                            </ul>
                            <li>ผู้รับคำปรึกษาเชิงรุก (active investors) เป็นผู้รับคำปรึกษาที่มีความเต็มใจที่จะรับความเสี่ยงได้มากกว่าผู้รับคำปรึกษาทั่วๆ ไป ชอบความท้าทาย การตัดสินใจลงทุนในบางครั้งอาจหุนหันพลันแล่นโดยมีความเห็นว่าถ้าต้องสูญเสียเงินลงทุนไป แต่จะสามารถสร้างขึ้นใหม่ได้ ดังนั้น จึงมักนิยมจัดการลงทุนด้วยตนเอง เพราะมีความมั่นใจในตนเองสูง โดยบุคคลส่วนใหญ่ที่เข้าข่ายเป็นผู้รับคำปรึกษาประเภทนี้ มักได้แก่</li>
                            <ul>
                                <li>บุคคลที่ร่ำรวยโดยสร้างธุรกิจด้วยตนเอง</li>
                                <li>บุคคลที่มีทุนทรัพย์มาก และไม่กลัวการขาดทุน</li>
                                <li>บุคคลที่มีอาชีพอิสระ</li>
                            </ul>
                        </ol>
                    </div>
                    <h4 class="text-primary">รูปแบบของผลตอบแทนที่ต้องการ</h4>
                    <p><span class="ps-5">การให้คำแนะนำในการลงทุนที่เหมาะสมนั้น ควรให้ความสำคัญกับความต้องการผลลัพธ์จากการลงทุน เนื่องจากจะถูกใช้เป็นแนวทางในการพิจารณาจัดสรรเงินลงทุนในสินทรัพย์ประเภทต่างๆ ซึ่งอาจมีคุณสมบัติ ตลอดจนผลตอบแทนและระดับความเสี่ยงที่แตกต่างกันโดยสิ้นเชิง ทั้งนี้ การพิจารณารูปแบบของผลตอบแทนที่ผู้รับคำปรึกษาต้องการเพื่อประเมินความเต็มใจในการรับความเสี่ยงของผู้รับคำปรึกษา มีดังนี้</span></p>
                    <div class="ps-3">
                        <ol class="ps-5">
                            <li>การปกป้องเงินลงทุน (capital protection) เป็นรูปแบบการลงทุนที่ผู้รับคำปรึกษามีความเต็มใจในการรับความเสี่ยงน้อย หรืออาจไม่มีความเต็มใจในการรับความเสี่ยงเลย เนื่องจากเงินลงทุนอาจเป็นเงินส่วนสุดท้ายที่เหลืออยู่ หรือมีความต้องการใช้เงินทุนในระยะสั้น ดังนั้น ควรแนะนำให้ผู้รับคำปรึกษาลงทุนในตราสารที่มีความเสี่ยงต่ำถึงต่ำมาก แต่ผลตอบแทนที่จะได้รับจากการลงทุนจะไม่สูงมาก เช่น การลงทุนในตั๋วเงินคลังและตราสารในตลาดเงิน เป็นตัน</li>
                            <li>รายได้ประจำจากการลงทุน (current income) เป็นรูปแบบการลงทุนที่ผู้รับคำปรึกษาต้องการกระแสเงินสดรับอย่างสม่ำเสมอเพื่อใช้ในการเลี้ยงชีพ เพราะฉะนั้นการลงทุนจึงจำกัดอยู่ในส่วนของตราสารที่มีการจ่ายรายได้ประจำ เช่น ดอกเบี้ยเป็นส่วนมาก หรืออาจอยู่ในรูปของเงินปันผลซึ่งมีการจ่ายอย่างเป็นประจำสม่ำเสมอ ทั้งนี้ รูปแบบของการลงทุนที่ต้องการผลตอบแทนเป็นรายได้จากการลงทุนย่อมแสดงถึงความเต็มใจในการรับความเสี่ยงค่อนข้างต่ำจนถึงปานกลาง</li>
                            <li>การเพิ่มมูลค่าของเงินลงทุน (capital appreciation) เป็นรูปแบบการลงทุนที่ผู้รับคำปรึกษาต้องการให้ความสำคัญกับการทำกำไรในการลงทุนเป็นหลัก ดังนั้น แนวทางการลงทุนจึงอาจมีความเสี่ยงค่อนข้างสูง ผู้รับคำปรึกษาที่ต้องการผลตอบแทนในรูปแบบนี้จึงต้องมีความเต็มใจที่จะยอมรับผลขาดทุนที่อาจเกิดขึ้นในช่วงเวลาในการลงทุนได้ เช่น การลงทุนในหุ้นสามัญของบริษัทที่อยู่ในระยะเริ่มก่อตั้ง แต่มีโอกาสในการเติบโตสูง เพื่อให้ได้ผลตอบแทนที่สูง เป็นตัน</li>
                            <li>ผลตอบแทนรวม (total return) เป็นรูปแบบการลงทุนที่ผู้รับคำปรึกษาต้องการรูปแบบของผลตอบแทนบางส่วนจากการเพิ่มมูลค่าของเงินลงทุน ในขณะที่ยังต้องการรายได้ประจำจากการลงทุนบางส่วน และยังต้องการรักษาเงินลงทุนบางส่วนให้มีความมั่นคงไว้ด้วยเช่นกัน ส่งผลทำให้ผู้รับคำปรึกษามีความเต็มใจในการรับความเสี่ยงในระดับปานกลาง ผู้แนะนำการลงทุนจึงควรแนะนำให้ทำการจัดสรรสินทรัพย์ลงทุนในหลักทรัพย์แบบผสมกันระหว่างหลักทรัพย์ที่ทำกำไร หลักทรัพย์ที่ให้รายได้ประจำ และหลักทรัพย์ที่ปลอดภัย โดยมีสัดส่วนการลงทุนที่กำหนดภายใต้ระดับความเสี่ยงที่ยอมรับได้ในการลงทุนของผู้รับคำปรึกษา</li>
                        </ol>
                    </div>
                    <h4 class="text-primary">พฤติกรรมการลงทุนที่ผ่านมา</h4>
                    <p><span class="ps-5">พฤติกรรมการลงทุนในอดีตของผู้รับคำปรึกษาสามารถนำมาใช้ในการวิเคราะห์ระดับความเต็มใจในการรับความเสี่ยงของผู้รับคำปรึกษา ทั้งนี้ พฤติกรรมการลงทุนของผู้รับคำปรึกษาที่นำเงินส่วนใหญ่หรือเกือบทั้งหมดออมไว้ในบัญชีเงินฝากธนาคารพาณิชย์ย่อมบ่งบอกว่าผู้รับคำปรึกษาดังกล่าวมีความเต็มใจในการรับความเสี่ยงที่น้อยมากหรือแทบไม่มีความเต็มใจในการรับความเสี่ยงเลย ในขณะที่ผู้รับคำปรึกษาที่มีพฤติกรรมการลงทุนทั้งการออมในบัญชีเงินฝากธนาคารพาณิชย์และตราสารหนี้ย่อมบ่งบอกถึงระดับความเต็มใจในการรับความเสี่ยงที่เพิ่มขึ้น ส่วนผู้รับคำปรึกษาที่มีพฤติกรรมการลงทุนในอดีตที่มีการลงทุนในตราสารทุน ตราสารอนุพันธ์ อสังหาริมทรัพย์ และทางเลือกการลงทุนอื่นๆ ย่อมบ่งบอกว่าผู้รับคำปรึกษารายดังกล่าวมีความเต็มใจในการรับความเสี่ยงในระดับที่สูงกว่าผู้ที่ออมเงินทั้งหมดไว้ในบัญชีเงินฝากกับธนาคารพาณิชย์</span></p>
                </div>
                <div id="section3-2">
                    <h3 class="text-primary">ความสามารถในการรับความเสี่ยง</h3>
                    <p><span class="ps-5">ความสามารถในการรับความเสี่ยง เป็นการวิเคราะห์ว่าฐานะการเงินของผู้รับคำปรึกษาดีพอที่จะรับสภาพความเสี่ยงได้ถึงระดับใด รู้ว่าต้องลงทุนนานแค่ไหนจึงจะเหมาะสม เข้าใจในความเสี่ยงที่อาจเกิดขึ้นจากการขาดทุนว่ามากน้อยเพียงใด และหากลงทุนไปแล้วเกิดผิดพลาดขึ้นมา จะยอมรับผลลัพธ์ของการสูญเสียนั้นได้แค่ไหน ทั้งนี้ โดยทั่วไปแล้วผู้รับคำปรึกษาไม่ได้เป็นปรปักษ์กับความเสี่ยง แต่ผู้รับคำปรึกษาจะเป็นปรปักษ์กับการสูญเสีย ผู้รับคำปรึกษาส่วนใหญ่ต้องการผลตอบแทนสูงโดยปราศจากการสูญเสียเงินต้น ดังนั้น การวัดระดับความสามารถในการรับความเสี่ยงจึงเป็นปัจจัยสำคัญในการตัดสินใจว่าควรแนะนำผู้รับคำปรึกษาให้ลงทุนในหลักทรัพย์ใดจึงจะเหมาะสม ทั้งนี้ ปัจจัยที่ใช้ในการประเมินความสามารถในการรับความเสี่ยง ได้แก่</span></p>
                    <h4 class="text-primary">ช่วงอายุของผู้รับคำปรึกษา</h4>
                    <p><span class="ps-5">ช่วงอายุของผู้รับคำปรึกษา จะมีผลกับระดับความสามารถในการรับความเสี่ยงจากการลงทุน ทั้งนี้ ผู้รับคำปรึกษาที่อยู่ในช่วงอายุน้อยมีโอกาสที่จะแก้ตัวได้หากการลงทุนมีความผิดพลาด ซึ่งจะส่งผลทำให้มีความสามารถในการรับความเสี่ยงจากการลงทุนสูงกว่าผู้รับคำปรึกษาที่สูงอายุ การจัดสรรเงินลงทุนในหลักทรัพย์ประเภทต่างๆ จึงมีความแตกต่างกันไปตามช่วงอายุของผู้รับคำปรึกษาแต่ละราย ดังแสดงในรูปที่ 3-2 ซึ่งมีแกนตั้งเป็นความมั่งคั่งสุทธิ และแกนนอนเป็นช่วงอายุของผู้รับคำปรึกษา</span></p>
                    <div class="card border-0"><img src="../../src/images/icbooks/book-2/image-3-2.png" class="img-fluid m-0 w-100" alt="image 3-2"></div>
                    <p><span class="ps-5 text-primary">1. ระยะสะสม (accumulation phase)</span> เป็นช่วงอายุที่เริ่มต้นตั้งแต่ช่วงทำงานในวัยหนุ่มสาว ที่มีรายได้น้อยแต่สม่ำเสมอ จนไปถึงช่วงตันของวัยกลางคน เนื่องจากเป็นช่วงที่อายุยังน้อย ความรับผิดชอบยังไม่มากนัก สามารถรับความเสี่ยงได้มาก การพยายามสะสมทรัพย์สินจึงเป็นไปเพื่อตอบสนองต่อความต้องการของผู้รับคำปรึกษาเองในระยะสั้นเป็นหลัก ยกตัวอย่างเช่น การซื้อรถยนต์ การซื้อบ้าน รวมถึงการลงทุนซื้อขายหลักทรัพย์เพื่อการเก็งกำไร เป็นต้น นอกจากนี้ ยังมีการสะสมทรัพย์สินเพื่อตอบสนองต่อความต้องการในอนาคตที่ยาวนานออกไปอีกด้วย ยกตัวอย่างเช่น การลงทุนในกองทุนรวมเพื่อการเลี้ยงชีพ (RMF) การสะสมเงินเข้ากองทุนสำรองเลี้ยงชีพ (provident fund) หรือกองทุนบำเหน็จบำนาญข้าราชการ เป็นต้น</p>
                    <p><span class="ps-5 text-primary">2. ระยะมั่นคง (consolidation phase)</span> เป็นช่วงอายุในช่วงวัยกลางคน ซึ่งมีรายได้เพิ่มขึ้นอย่างสม่ำเสมอ ตามหน้าที่การงาน และความรับผิดชอบที่เพิ่มสูงขึ้น ภาระหนี้สินที่มีอยู่ก็ลดลง หรืออยู่ในช่วงที่ใกล้ปลอดจากภาระหนี้สินที่มีอยู่ ส่งผลให้มีเงินได้ส่วนเกินที่สามารถนำมาใช้ในการลงทุนได้มากขึ้น อย่างไรก็ตาม เนื่องจากอายุที่เพิ่มมากขึ้น ตลอดจนการมีภาระครอบครัว ทำให้ความสามารถในการยอมรับความเสี่ยงลดน้อยลง นอกจากนี้ ผู้รับคำปรึกษาอาจมีความต้องการเงินไว้ใช้เมื่อยามเกษียณอายุจากการทำงาน การให้คำแนะนำการลงทุนในช่วงอายุนี้จึงต้องเน้นไปที่การลงทุนในระยะยาวซึ่งมีความเสี่ยงน้อยโดยได้รับผลตอบแทนที่ค่อนข้างแน่นอนอย่างต่อเนื่อง และต้องเป็นการลงทุนที่มีโอกาสสูงที่จะสามารถรักษาเงินต้นเอาไว้ไม่ให้สูญหาย</p>
                    <p><span class="ps-5 text-primary">3. ระยะอุทิศ (gifting phase)</span> เป็นช่วงอายุที่เริ่มต้นตั้งแต่เกษียณอายุจากการทำงาน จึงมีโอกาสน้อยลงในการที่จะหารายได้เพิ่มขึ้น บางคนอาจรับงานไม่เต็มเวลาในฐานะที่ปรึกษากิจการต่างๆ หรือบางคนอาจไม่มีงานทำเลยก็เป็นได้ แต่ไม่ว่าจะเป็นกรณีใด ในระยะนี้จะเป็นช่วงที่เริ่มใช้จ่ายเงินจากทรัพย์สินที่สะสมและลงทุนไว้ รวมถึงเงินบำเหน็จบำนาญที่ได้รับจากกองทุนประกันสังคม เงินสะสมในกองทุนสำรองเลี้ยงชีพ หรือกองทุนบำเหน็จบำนาญข้าราชการ แล้วแต่กรณี โดยการให้คำแนะนำการลงทุนในช่วงอายุนี้แน่นอนว่าต้องคำนึงถึงความมั่นคงของการลงทุนมากยิ่งขึ้น ควบคู่ไปกับการพยายามปกป้องความเสี่ยงที่เกิดขึ้นจากภาวะเงินเฟ้ออันจะทำให้มูลค่าที่แท้จริงของเงินลงทุนลดลง พร้อมกับดำเนินการจัดสรรเงินได้ส่วนเกินที่เหลือใช้จ่ายให้แก่ลูกหลาน บุคคลอื่นๆ ที่ด้อยโอกาส หรือเพื่อการกุศลต่างๆ ได้นั่นเอง</p>
                    <p><span class="ps-5">ทั้งนี้ หากนำช่วงอายุแต่ละช่วงของผู้รับคำปรึกษามาพิจารณาเปรียบเทียบกับอัตราผลตอบแทนและความเสี่ยงที่อาจเกิดขึ้นจากการลงทุนในหลักทรัพย์ ดังแสดงในรูปที่ 3-3 แล้ว จะเห็นได้ว่า ระยะสะสมซึ่งหมายถึงบุคคลที่มีอายุไม่เกิน 35 ปี จะเป็นช่วงอายุที่ผู้รับคำปรึกษาสามารถลงทุนในหลักทรัพย์ที่ให้ผลตอบแทนสูง และมีความเสี่ยงสูงได้ ทั้งนี้ ก็เพราะอายุยังน้อย และรับความเสี่ยงได้มาก ในทางตรงกันข้ามหากผู้รับคำปรึกษาอยู่ในระยะการใช้จ่าย และระยะการอุทิศ ย่อมต้องเลือกลงทุนในหลักทรัพย์ที่มีความมั่นคงสูง เพราะรับความเสี่ยงได้น้อยลงนั่นเอง</span></p>
                    <div class="card border-0"><img src="../../src/images/icbooks/book-2/image-3-3.png" class="img-fluid m-0 w-100" alt="image 3-3"></div>
                    <h4 class="text-primary">สถานะทางการเงิน</h4>
                    <p><span class="ps-5 text-primary">การพิจารณาสถานะทางการเงินของผู้รับคำปรึกษาเพื่อใช้ประเมินระดับความสามารถในการรับความเสี่ยง อาจพิจารณาจากปัจจัยดังต่อไปนี้</span></p>
                    <div class="ps-3">
                        <ol class="ps-5">
                            <li>ระดับรายได้เมื่อเทียบกับรายจ่ายของผู้รับคำปรึกษา ผู้รับคำปรึกษาที่มีรายได้มากกว่ารายจ่ายค่อนข้างมาก ย่อมมีความสามารถในการรับความเสี่ยงได้สูงมากขึ้น เนื่องจากในกรณีที่ผลลัพธ์จากการลงทุนที่เกิดขึ้นจริงไม่เป็นไปตามที่คาดหวังไว้ ผู้รับคำปรึกษาก็ยังมีรายได้เหลือเพียงพอสำหรับใช้จ่ายโดยไม่กระทบต่อการดำเนินชีวิตตามปกติของผู้รับคำปรึกษา และยังมีเงินเหลือเพียงพอที่จะนำไปลงทุนเพิ่มเติม ทั้งนี้ ผู้รับคำปรึกษาที่มีรายได้สูงขึ้นอาจมีความต้องการลงทุนในสินทรัพย์ทางการเงินที่มีอัตราผลตอบแทนสูงและความเสี่ยงสูงขึ้น เนื่องจากมีกำลังซื้อมากขึ้น และอาจจัดสรรเงินลงทุนในสินทรัพย์ที่มีสภาพคล่องสูงและความเสี่ยงน้อยในสัดส่วนที่น้อยลง</li>
                            <li>ความเพียงพอของเงินสดสำรองเผื่อฉุกเฉิน ซึ่งเป็นเงินที่มีไว้ใช้ในยามจำเป็นฉุกเฉิน จะต้องสามารถเบิกใช้ได้ในทันทีเมื่อเกิดเหตุฉุกเฉินขึ้น และควรมีอย่างน้อย 3-6 เท่าของรายจ่ายประจำต่อเดือน ทั้งนี้ ผู้รับคำปรึกษาที่มีเงินสดสำรองเผื่อฉุกเฉินอย่างเพียงพอ จะมีความสามารถในการรับความเสี่ยงเพิ่มขึ้น เนื่องจากในกรณีที่ผลลัพธ์จากการลงทุนที่เกิดขึ้นจริงไม่เป็นไปตามที่คาดหวังไว้และมีเหตุฉุกเฉินเกิดขึ้น ผู้รับคำปรึกษาก็ยังมีเงินสดสำรองเพื่อใช้จ่ายโดยไม่จำเป็นต้องขายหลักทรัพย์หรือกลุ่มหลักทรัพย์ที่ถือครองเพื่อเปลี่ยนเป็นเงินสดไปใช้จ่าย</li>
                            <li>ภาระหนี้สิน ที่มีพันธะผูกพันต้องรับผิดชอบตามสัญญา ซึ่งหากไม่ทำตามสัญญา ก็จะเกิดปัญหาอื่นๆ ตามมาภายหลังได้ เช่น ถูกยึดทรัพย์สิน ถูกฟ้องล้มละลาย เป็นต้น ทั้งนี้ ผู้รับคำปรึกษาที่มีภาระหนี้สินอาจมีความสามารถในการรับความเสี่ยงที่ต่ำกว่าผู้รับคำปรึกษาที่ไม่มีภาระหนี้สิน เนื่องจากหากผู้รับคำปรึกษาไม่สามารถหารายได้เพียงพอที่จะนำไปชำระหนี้สินหรือภาระผูกพันต่างๆ ก็อาจมีความจำเป็นต้องนำหลักทรัพย์ที่ลงทุนไปขาย ซึ่งหากในช่วงจังหวะเวลาดังกล่าวราคาของหลักทรัพย์ปรับตัวลดลงก็อาจส่งผลทำให้ผู้รับคำปรึกษาต้องขายหลักทรัพย์ในราคาที่ขาดทุน</li>
                            <li>ความมั่งคั่งสุทธิ (net worth) หมายถึง สินทรัพย์สุทธิคงเหลือของผู้รับคำปรึกษา หลังจากหักหนี้สินที่มีอยู่ทั้งหมดออกจากสินทรัพย์รวมที่มีอยู่ในปัจจุบัน ผู้รับคำปรึกษาที่มีความมั่งคั่งน้อยอาจเน้นการลงทุนในหลักทรัพย์ที่ให้ผลตอบแทนที่แน่นอน มีความเสี่ยงต่ำ มีสภาพคล่องสูงเพื่อให้สามารถแลกเปลี่ยนเป็นเงินสดสำหรับใช้จ่ายในยามฉุกเฉินได้ เช่น การลงทุนในตราสารหนี้ประเภทตั๋วเงินคลังของรัฐบาล การฝากเงินกับธนาคารพาณิชย์ เป็นต้น</li>
                        </ol>
                    </div>
                </div>
                <div id="section3-3">
                    <h3 class="text-primary">การประเมินระดับความเสี่ยงที่ยอมรับได้ในการลงทุนของผู้รับคำปรึกษาจากแบบสอบถาม</h3>
                    <p><span class="ps-5">ในการประเมินระดับความเสี่ยงที่ยอมรับได้ในการลงทุนของผู้รับคำปรึกษาจากความเต็มใจในการรับความเสี่ยงและความสามารถในการรับความเสี่ยงนั้นเป็นสิ่งที่ยากในทางปฏิบัติ ดังนั้น ในทางปฏิบัติผู้แนะนำการลงทุนอาจใช้วิธีการประเมินจากแบบสอบถาม (questionnaire) เพื่อประเมินระดับความเสี่ยงที่ยอมรับได้ของผู้รับคำปรึกษาได้</span></p>
                    <p><span class="ps-5">แบบสอบถามที่ใช้ในการประเมินระดับความเสี่ยงที่ยอมรับได้ของผู้รับคำปรึกษามักจะมีลักษณะของคำถามที่มุ่งเน้นการเก็บรวบรวมข้อมูลเกี่ยวกับความเต็มใจในการรับความเสี่ยง เช่น การสอบถามทัศนคติเกี่ยวกับความเสี่ยง รูปแบบของผลตอบแทนที่ต้องการ และประวัติการลงทุนที่ผ่านมาของผู้รับคำปรึกษา นอกจากนั้น จะเป็นคำถามที่มุ่งเน้นการเก็บรวบรวมข้อมูลเกี่ยวกับความสามารถในการรับความเสี่ยง เช่น การสอบถามเกี่ยวกับวัตถุประสงค์ของเป้าหมายการลงทุน ระยะเวลาที่ต้องการบรรลุเป้าหมายสถานะทางการเงิน และช่วงอายุ รวมไปถึง การสอบถามข้อมูลเกี่ยวกับเงื่อนไขหรือข้อจำกัดอื่นๆ ๆ ของการลงทุน และมีการกำหนดคะแนนให้กับคำตอบที่ผู้รับคำปรึกษาเลือก เมื่อรวมคะแนนจากคำตอบในทุกข้อที่ผู้รับคำปรึกษาทำในแบบสอบถาม จะมีการนำคะแนนรวมนั้นมาจัดแบ่งกลุ่มเพื่อประเมินระดับความเสี่ยง ที่ยอมรับได้ของผู้รับคำปรึกษา รวมถึงการให้กรอบแนวทางการจัดสรรสินทรัพย์ลงทุนเบื้องต้น ทั้งนี้ สถาบันการเงินแต่ละแห่งอาจมีการแบ่งระดับการยอมรับความเสี่ยงของผู้รับคำปรึกษาและสัดส่วนการจัดสรรสินทรัพย์การลงทุนเบื้องต้นที่แตกต่างกันออกไป ตัวอย่างแบบสอบถามเพื่อวัดระดับความเสี่ยงที่ยอมรับได้ในการลงทุนต่อไปนี้เป็นของสำนักงานคณะกรรมการ ก.ล.ต. ซึ่งจะใช้เป็นแบบทดสอบมาตรฐานในการนำไปประเมินระดับความเสี่ยงที่ยอมรับได้ในการลงทุนของผู้รับคำปรึกษาเบื้องต้นเพื่อใช้ประกอบการให้คำแนะนำในการจัดสรรสินทรัพย์ลงทุนที่เหมาะสมให้กับผู้รับคำปรึกษาต่อไป</span></p>
                    <p><span class="ps-5">ทั้งนี้ แนวทางการประเมินระดับความเสี่ยงที่ยอมรับได้ในการลงทุนอาจสามารถจำแนกผู้รับคำปรึกษาตามระดับการยอมรับความเสี่ยงได้ดังต่อไปนี้</span></p>
                    <div class="ps-3">
                        <ul class="ps-5">
                            <li><span class="text-primary">ผู้รับคำปรึกษาที่รับความเสี่ยงได้ในระดับต่ำ (conservative investor)</span> เป็นผู้ที่มีฐานะการเงินยังไม่เข้มแข็งมากนัก หรือมีทัศนคติที่ไม่ดีต่อความเสี่ยง หรือมีเป้าหมายในการลงทุนมีระดับความสำคัญค่อนข้างมาก ซึ่งถ้าหากผลการลงทุนไม่สามารถบรรลุเป้าหมายหรือเกิดผลขาดทุนในจำนวนมากอาจจะส่งผลกระทบกับอารมณ์ หรือมาตรฐานในการดำเนินชีวิตของผู้รับคำปรึกษาและครอบครัวได้</li>
                            <li><span class="text-primary">ผู้รับคำปรึกษาที่รับความเสี่ยงได้ในระดับปานกลาง (moderate investor)</span> เป็นผู้รับคำปรึกษาที่มีฐานะการเงินมั่นคง และมีระดับความสำคัญของเป้าหมายปานกลาง หรือมีทัศนคติต่อความเสี่ยงปานกลางซึ่งสะท้อนได้ว่าเมื่อไม่สามารถบรรลุเป้าหมายการลงทุนหรือเกิดผลขาดทุนจากการลงทุน ก็สามารถยอมรับได้ในระดับหนึ่ง และไม่ส่งผลกระทบต่อมาตรฐานการดำเนินชีวิตของผู้รับคำปรึกษาและครอบครัวมากนักรับคำปรึกษาและครอบครัวมากนั</li>
                            <li><span class="text-primary">ผู้รับคำปรึกษาที่รับความเสี่ยงได้ในระดับสูง (aggressive investor)</span> เป็นผู้ที่สามารถยอมรับความเสี่ยงที่เกิดขึ้นจากการลงทุนได้สูงขึ้น เนื่องจากคาดหวังว่าอัตราผลตอบแทนที่จะได้รับจะสูงขึ้นในระยะยาว และสามารถชดเชยผลขาดทุนที่เกิดขึ้นได้ในระยะเวลาใดเวลาหนึ่ง รวมทั้ง คาดว่าผลขาดทุนที่เกิดขึ้นนั้นเป็นเพียงระยะสั้น จะไม่ส่งผลกระทบมากต่อมาตรฐานการดำเนินชีวิตของผู้รับคำปรึกษาและครอบครัวอย่างมีนัยสำคัญ</li>
                        </ul>                    
                    </div>
                    <div class="card border-0"><img src="../../src/images/icbooks/book-2/image-3-3-a.png" class="img-fluid m-0 w-100" alt="image 3-3-a"></div>
                    <div class="card border-0"><img src="../../src/images/icbooks/book-2/image-3-3-b.png" class="img-fluid m-0 w-100" alt="image 3-3-b"></div>
                    <div class="card border-0"><img src="../../src/images/icbooks/book-2/image-3-3-c.png" class="img-fluid m-0 w-100" alt="image 3-3-c"></div>
                    <div class="card border-0"><img src="../../src/images/icbooks/book-2/image-3-3-d.png" class="img-fluid m-0 w-100" alt="image 3-3-d"></div>
                </div>
            </div>
            <div id="section4">
                <h2 class="text-primary">แนวคิดการจัดสรรสินทรัพย์ลงทุน</h2>
                <p><span class="ps-5">การจัดสรรสินทรัพย์ลงทุนในกลุ่มหลักทรัพย์ถือเป็นหลักสำคัญในการกระจายการลงทุน (diversification) เนื่องจากสามารถช่วยลดความเสี่ยงโดยรวมของกลุ่มหลักทรัพย์ ดังนั้น เนื้อหาในหัวข้อนี้จึงมุ่งเน้นในการสร้างความรู้ความเข้าใจเกี่ยวกับความหมายและความสำคัญของการจัดสรรสินทรัพย์ลงทุน ขั้นตอนและกลยุทธ์ในการจัดสรรสินทรัพย์ลงทุนประเภทต่างๆ และอธิบายถึงรูปแบบการจัดสรรสินทรัพย์ลงทุนที่ผู้รับคำปรึกษาสามารถที่จะนำไปใช้ปฏิบัติได้</span></p>
                <div id="section4-1">
                    <h3 class="text-primary">ประเภทของกลุ่มสินทรัพย์ลงทุน</h3>
                    <p><span class="ps-5">กลุ่มสินทรัพย์ (asset class) หมายถึง กลุ่มของสินทรัพย์หรือหลักทรัพย์ที่มีลักษณะที่เหมือนหรือใกล้เคียงกัน โดยสินทรัพย์หรือหลักทรัพย์ที่ต่างกลุ่มกันจะมีลักษณะที่แตกต่างกันออกไป ทั้งนี้ การจำแนกประเภทกลุ่มสินทรัพย์ที่เป็นประเภทเดียวกันจะต้องมีคุณสมบัติดังนี้</span></p>
                    <div class="ps-3">
                        <ol class="ps-5">
                            <li>สินทรัพย์ในกลุ่มเดียวกัน (asset class) ต้องมีลักษณะเหมือนกัน</li>
                            <li>กลุ่มสินทรัพย์แต่ละกลุ่มต้องไม่ซ้ำซ้อนกับกลุ่มสินทรัพย์อื่นๆ (mutually exclusive)</li>
                            <li>กลุ่มสินทรัพย์ต้องมีคุณสมบัติในการกระจายความเสี่ยง (diversification) โดยควรมีค่าสหสัมพันธ์ต่ำกับกลุ่มสินทรัพย์อื่นๆ</li>
                        </ol>
                    </div>
                    <p><span class="ps-5">ทั้งนี้ ประเภทของกลุ่มสินทรัพย์ลงทุน ซึ่งผู้รับคำปรึกษาสามารถจัดสรรเงินทุนเพื่อลงทุนสามารถจำแนกออกเป็นประเภทต่างๆ ตามคุณสมบัติข้างต้นและจำแนกตามอัตราผลตอบแทนที่คาดหวังและความเสี่ยงได้ ดังนี้</span></p>
                    <div class="ps-3">
                        <ul class="ps-5">
                            <li>สินทรัพย์ใกล้เคียงเงินสด เป็นสินทรัพย์ประเภทที่มีสภาพคล่องสูง ความเสี่ยงต่ำและอัตราผลตอบแทนที่คาดหวังต่ำ โดยปกติแล้ว เงินลงทุนในส่วนนี้ถือว่ามีความจำเป็นที่ต้องดำรงเอาไว้เพื่อเป็นค่าใช้จ่ายในชีวิตประจำวัน และเผื่อเป็นเงินสำรองไว้ใช้ในยามฉุกเฉิน ซึ่งผู้รับคำปรึกษาแต่ละรายย่อมมีความต้องการใช้ที่แตกต่างกัน หลักทรัพย์ประเภทนี้ ได้แก่ เงินฝาก บัตรเงินฝาก ตั๋วเงิน เป็นต้น</li>
                            <li>ตราสารหนี้ เป็นสินทรัพย์ที่ผู้รับคำปรึกษาหรือผู้ถือตราสารหนี้มีสถานะเป็นเจ้าหนี้ โดยมีสิทธิที่จะได้รับผลตอบแทนในรูปแบบของดอกเบี้ยที่ตกลงกันล่วงหน้า และได้รับมูลค่าไถ่ถอนคืนเมื่อครบกำหนดตราสารหนี้ที่ออกโดยภาครัฐจะเรียกว่า พันธบัตรในขณะที่ตราสารหนี้ที่ออกโดยภาคเอกชนจะเรียกว่า หุ้นกู้ ตราสารหนี้เป็นสินทรัพย์ซึ่งมีสภาพคล่องปานกลาง มีความเสี่ยงในระดับปานกลาง ทั้งนี้ อัตราผลตอบแทนที่คาดหวังของตราสารหนี้จะอยู่ในระดับที่สูงกว่าอัตราดอกเบี้ยที่ได้รับจากการฝากเงินกับ ธนาคารพาณิชย์ เงินลงทุนในส่วนนี้เหมาะสำหรับเป้าหมายการลงทุนที่ต้องการรายได้ประจำ</li>
                            <li>ตราสารทุน เป็นสินทรัพย์ที่ผู้ถือตราสารทุนมีสถานะเป็นเจ้าของ โดยมีสิทธิจะได้รับส่วนแบ่งกำไรในรูปของเงินปันผล เช่น หุ้นบุริมสิทธิ และหุ้นสามัญ ตราสารทุนเป็นสินทรัพย์ประเภทที่มีสภาพคล่องสูงความเสี่ยงสูง ทั้งนี้ อัตราผลตอบแทนที่คาดหวังจากการลงทุนในตราสารทุนก็จะสูงด้วยเช่นกัน เงินลงทุนในส่วนนี้เหมาะสำหรับผู้รับคำปรึกษาที่ต้องการให้มูลค่าเงินลงทุนเติบโตเพิ่มขึ้น</li>
                            <li>สัญญาซื้อขายล่วงหน้า เป็นสัญญาที่ผู้ถืออาจได้รับผลตอบแทนที่อ้างอิงจากสินทรัพย์หรือ ตัวแปรใดๆ เช่น ฟิวเจอร์ส ออปชั่น เป็นต้น ทั้งนี้ สัญญาซื้อขายล่วงหน้าจะเป็นสินทรัพย์ประเภทที่มีความเสี่ยงหรือความผันผวนสูงกว่าสินทรัพย์ประเภทอื่นๆ ที่ได้กล่าวถึงข้างต้น ส่งผลทำให้ผู้รับคำปรึกษาคาดหวังอัตราผลตอบแทนสูงมาก เงินลงทุนในส่วนนี้จึงเหมาะสมสำหรับผู้รับคำปรึกษาที่สามารถรับความเสี่ยงได้สูงมากๆ เท่านั้น</li>
                        </ul>
                    </div>
                    <p><span class="ps-5">ถึงแม้ว่าอัตราผลตอบแทนที่คาดหวัง และความเสี่ยงของสินทรัพย์ที่ต่างประเภทกันจะมีความ แตกต่างกันอย่างชัดเจน อย่างไรก็ตาม หากพิจารณาในเชิงลึกจะพบว่า หลักทรัพย์ประเภทเดียวกัน เช่น ถ้าเป็นหุ้นสามัญของบริษัทที่ต่างกัน ก็ยังอาจมีอัตราผลตอบแทนที่คาดหวังและมีความเสี่ยงที่แตกต่างกันได้ แม้ว่าจะเป็นตราสารทุนประเภทเดียวกันก็ตาม</span></p>
                </div>                
                <div id="section4-2">
                    <h3 class="text-primary">ความหมายและความสำคัญของการจัดสรรสินทรัพย์ลงทุน</h3>
                    <p><span class="ps-5">การจัดสรรสินทรัพย์ลงทุน (asset allocation) หมายถึง การแบ่งสัดส่วนเงินลงทุนในสินทรัพย์แต่ละประเภทที่แตกต่างกันจากจำนวนเงินลงทุนที่มีอยู่ทั้งหมดที่ต้องการกระจายไปลงทุนในหลักทรัพย์ประเภทต่างๆ ทั้งนี้ การจัดสรรสินทรัพย์ลงทุนโดยการกระจายเงินลงทุนในสินทรัพย์ต่างประเภทกันก็เพื่อป้องกันการสูญหายของเงินลงทุนทั้งหมด โดยหากการลงทุนในหลักทรัพย์ประเภทใดประเภทหนึ่งขาดทุน ผู้รับคำปรึกษาก็ยังมีเงินลงทุนในส่วนอื่นมาชดเชยจากการลงทุนในสินทรัพย์ประเภทอื่นๆ ที่รองรับอยู่นั่นเอง</span></p>
                    <p><span class="ps-5">ทั้งนี้ การพิจารณาการจัดสรรเงินลงทุนกระจายไปลงทุนในสินทรัพย์ประเภทต่างๆ ด้วยสัดส่วนเงินลงทุนที่แตกต่างกันนั้น ย่อมขึ้นอยู่กับอัตราผลตอบแทนที่คาดหวัง และระดับการยอมรับความเสี่ยงของผู้รับคำปรึกษาแต่ละราย โดยผู้แนะนำการลงทุนควรศึกษาและทำความเข้าใจถึงสภาวะของตลาดการเงินตลอดจนลักษณะของสินทรัพย์หรือหลักทรัพย์แต่ละประเภทว่า เหมาะสมกับผู้รับคำปรึกษามากน้อยเพียงใด ในการจัดสรรสินทรัพย์ลงทุนที่ดีนั้น ควรมีการแบ่งเงินลงทุนในหลักทรัพย์หลากหลายประเภท เพื่อเป็นการกระจายความเสี่ยงในการลงทุน อีกทั้งยังต้องสามารถปรับเปลี่ยนได้ตามความเหมาะสม เมื่อสภาวะตลาดการเงินเปลี่ยนแปลงไป</span></p>
                    <p><span class="ps-5">Gary Brinson, Randolph Hood และ Gilbert Beebower ได้เผยแพร่งานวิจัย "Determinants of Portfolio Performance" ในวารสาร Financial Analyst Journal ฉบับเดือนกรกฎาคมถึงเดือนสิงหาคม ปี ค.ศ. 1986 ซึ่งได้ร่วมกันทำการศึกษากลยุทธ์ในการลงทุนที่เป็นตัวกำหนดอัตราผลตอบแทนจากการลงทุนดังแสดงในรูปที่ 3-4 ซึ่งได้แก่</span></p>
                    <div class="ps-3">
                        <ul class="ps-5">
                            <li>การจัดสรรสินทรัพย์ลงทุน (asset allocation) ในหลักทรัพย์ประเภทต่างๆ ไม่ว่าจะเป็น บัญชีเงินฝากธนาคารพาณิชย์ ตราสารหนี้ และตราสารทุน</li>
                            <li>การคัดเลือกหลักทรัพย์ (stock selection) โดยใช้แนวทางการวิเคราะห์ปัจจัยพื้นฐาน (fundamental analysis) เพื่อให้ได้หลักทรัพย์ที่มีราคาตลาดในปัจจุบันต่ำกว่ามูลค่าที่แท้จริง (intrinsic value)</li>
                            <li>การจับจังหวะของตลาด (market timing) โดยใช้แนวทางการวิเคราะห์ทางเทคนิค (technical analysis) เพื่อให้ผู้รับคำปรึกษาสามารถจับจังหวะการขึ้นลงของตลาดทุน และทำการตัดสินใจซื้อขายหลักทรัพย์ตามจังหวะนั้นได้อย่างเหมาะสม</li>
                        </ul>
                    </div>
                    <div class="card border-0"><img src="../../src/images/icbooks/book-2/image-3-4.png" class="img-fluid m-0 w-100" alt="image 3-4"></div>
                    <p><span class="ps-5">งานวิจัยดังกล่าวได้ศึกษาวิเคราะห์ข้อมูลจากกองทุนสำรองเลี้ยงชีพขนาดใหญ่ถึง 91 กองทุนและทำการเก็บสถิติการลงทุนตลอดช่วงระยะเวลาตั้งแต่ปี ค.ศ. 1973 ถึง ค.ศ. 1985 เป็นเวลาร่วม 12 ปี ผลการศึกษาดังแสดงในรูปที่ 3-5 พบว่า 91.5% ของผลตอบแทนจากการลงทุนมาจากการจัดสรรสินทรัพย์ลงทุนในกลุ่มหลักทรัพย์ โดยอาศัยการจัดสรรสินทรัพย์ลงทุนทั้งในบัญชีเงินฝากธนาคารพาณิชย์ ตราสารหนี้และตราสารทุน ในขณะที่การคัดเลือกหลักทรัพย์ลงทุนและการจับจังหวะของตลาดมีบทบาทในการกำหนดผลตอบแทนจากการลงทุนน้อยมากเพียงแค่ 4.6% และ 1.8% ตามลำดับ นอกจากนั้นแล้ว ยังส่งผลในทางลบ และทำให้ผลตอบแทนจากการลงทุนเกิดความผันผวนมากขึ้นกว่าเดิมอีกด้วย งานวิจัยดังกล่าวจึงทำให้ได้ข้อสรุปว่า การจัดสรรสินทรัพย์ลงทุนเป็นปัจจัยสำคัญที่จะช่วยลดความเสี่ยงจากการลงทุน และยังเป็นปัจจัยที่สำคัญในการกำหนดผลตอบแทนจากการลงทุนในระยะยาวอีกด้วย</span></p>
                    <div class="card border-0"><img src="../../src/images/icbooks/book-2/image-3-5.png" class="img-fluid m-0 w-100" alt="image 3-5"></div>
                    <h4 class="text-primary">ปัจจัยประกอบการพิจารณาการจัดสรรสินทรัพย์ลงทุน</h4>
                    <p><span class="ps-5">การจัดสรรสินทรัพย์ลงทุนในกลุ่มหลักทรัพย์ย่อมขึ้นอยู่กับปัจจัยพื้นฐานของผู้รับคำปรึกษาแต่ละรายเป็นหลัก รวมถึงภาวะของตลาดการเงินในขณะนั้นๆ ประกอบด้วยเช่นกัน ดังมีรายละเอียดต่อไปนี้</span></p>
                    <h5 class="ps-5 text-primary fst-italic">ข้อมูลพื้นฐานของผู้รับคำปรึกษา</h5>
                    <div class="ps-3">
                        <ol class="ps-5">
                            <li>อัตราผลตอบแทนที่ต้องการจากการลงทุน ยิ่งผู้รับคำปรึกษาต้องการอัตราผลตอบแทนจากต้องการอัตราผล การลงทุนยิ่งมากเท่าใดยิ่งส่งผลทำให้อาจมีความจำเป็นต้องได้รับคำแนะนำในการเพิ่มสัดส่วนเงินลงทุนในสินทรัพย์เสี่ยงสูงมากยิ่งขึ้น ที่ต้องการเพื่อทำให้ได้รับอัตราผลตอบแทนที่คาดหวังเพียงพอกับอัตราผลตอบแทน</li>
                            <li>ระดับความเสี่ยงที่ยอมรับได้ (risk tolerance) ซึ่งกำหนดขึ้นจาก 2 ปัจจัยร่วมกัน คือ</li>
                            <ul class="list-unstyled">
                                <li>2.1 ระดับความเต็มใจในการรับความเสี่ยง เนื่องจากผู้รับคำปรึกษาแต่ละคนอาจมีความเต็มใจในการรับความเสี่ยงที่แตกต่างกัน ขึ้นอยู่กับทัศนคติเกี่ยวกับความเสี่ยง รูปแบบของผลตอบแทนที่ต้องการและประสบการณ์การลงทุนในอดีตที่ผ่านมา การให้คำแนะนำการลงทุนที่เหมาะสมจึงจำเป็นที่จะต้องทำการ ประเมินระดับความเต็มใจในการรับความเสี่ยงของผู้รับคำปรึกษา</li>
                                <li>2.2 ระดับความสามารถในการรับความเสี่ยง โดยผู้รับคำปรึกษาที่มีสถานะทางการเงินที่ดีมีความมั่งคั่งสูงย่อมสามารถที่จะรับความเสี่ยงได้สูง ทำให้สามารถกำหนดสัดส่วนของเงินลงทุนในหลักทรัพย์ที่มีความเสี่ยงสูงในสัดส่วนที่สูง ซึ่งจะส่งผลทำให้ได้รับอัตราผลตอบแทนที่คาดหวังที่สูง นอกจากนั้น ผู้รับคำปรึกษาที่อยู่ในช่วงอายุที่แตกต่างกันก็จะมีความสามารถในการรับความเสี่ยงแตกต่างกันดังที่ได้อธิบายไว้แล้วในหัวข้อที่ผ่านมา ทั้งนี้ หากเรียงลำดับความสามารถในการรับความเสี่ยงตามช่วงอายุหรือวงจรชีวิตจะพบว่า ผู้รับคำปรึกษาที่มีช่วงอายุอยู่ในระยะสะสมย่อมสามารถที่จะรับความเสี่ยงได้สูงกว่าผู้รับคำปรึกษาที่มีช่วงอายุอยู่ในระยะมั่งคั่ง ในขณะที่ผู้รับคำปรึกษาที่อยู่ในระยะอุทิศ ย่อมมีความสามารถในการรับความเสี่ยงที่ต่ำที่สุด เนื่องจากผู้รับคำปรึกษาที่มีอายุน้อยกว่ายังพอมีเวลาในการเริ่มต้นลงทุนได้ใหม่เมื่อเกิด ผลขาดทุนจากการลงทุนนั่นเอง</li>
                            </ul>
                            <p><span class="ps-5">อย่างไรก็ตาม ในกรณีที่ระดับความเต็มใจในการรับความเสี่ยงและระดับความสามารถในการรับความเสี่ยงไม่สอดคล้องกัน ควรให้ความสำคัญกับระดับที่ต่ำที่สุดในการให้คำแนะนำ เช่น หากผู้รับคำปรึกษามีระดับความเต็มใจในการรับความเสี่ยงต่ำกว่าระดับความสามารถในการรับความเสี่ยง ควรใช้ระดับความเต็มใจในการรับความเสี่ยงมาเป็นตัววัดระดับการยอมรับความเสี่ยงในการลงทุนของผู้รับคำปรึกษา รายดังกล่าว</span></p>
                            <p><span class="ps-5">ทั้งนี้ ระดับความเสี่ยงที่ยอมรับได้จะมีผลกระทบต่อการกำหนดสัดส่วนเงินลงทุนในสินทรัพย์ของผู้รับคำปรึกษา โดยผู้รับคำปรึกษาที่มีระดับการยอมรับความเสี่ยงที่ต่ำ ควรได้รับคำแนะนำให้กำหนดสัดส่วนเงินลงทุนในหลักทรัพย์ที่มีความเสี่ยงต่ำในสัดส่วนที่สูงเมื่อเทียบกับจำนวนเงินลงทุนทั้งหมดของกลุ่มหลักทรัพย์ และกำหนดสัดส่วนเงินลงทุนในหลักทรัพย์ที่มีความเสี่ยงสูงในสัดส่วนที่ต่ำเมื่อเทียบกับจำนวนเงินลงทุนทั้งหมดของกลุ่มหลักทรัพย์ ในทางกลับกัน ผู้รับคำปรึกษาที่มีระดับการยอมรับความเสี่ยงสูงก็ควรได้รับคำแนะนำให้กำหนดสัดส่วนเงินลงทุนในหลักทรัพย์ที่มีความเสี่ยงต่ำในสัดส่วนที่ต่ำเมื่อเทียบกับจำนวน เงินลงทุนทั้งหมดของกลุ่มหลักทรัพย์ และกำหนดสัดส่วนเงินลงทุนในหลักทรัพย์ที่มีความเสี่ยงสูงในสัดส่วนที่สูงเมื่อเทียบกับจำนวนเงินลงทุนทั้งหมดของกลุ่มหลักทรัพย์ ซึ่งจะส่งผลทำให้ได้รับอัตราผลผลตอบแทนที่คาดหวังสูงขึ้น</span></p>
                            <li>ข้อจำกัดในการลงทุนต่างๆ เป็นอีกปัจจัยหนึ่งที่จะส่งผลต่อการตัดสินใจในการจัดสรรสินทรัพย์ลงทุนเช่นกัน ทั้งนี้ แนวทางการวิเคราะห์ถึงเงื่อนไขหรือข้อจำกัดของการลงทุนมี ดังต่อไปนี้</li>
                            <ul>
                                <li>สภาพคล่องและความสะดวกด้านการซื้อขาย (liquidity and marketability) หากผู้รับคำปรึกษามีเป้าหมายที่ต้องการสภาพคล่องและความสะดวกด้านการซื้อขายสูง ควรแนะนำทางเลือกการลงทุนในหลักทรัพย์ที่ซื้อง่ายขายคล่อง เช่น บัญชีเงินฝากธนาคารพาณิชย์ ตั๋วเงินคลัง และกองทุนรวมตลาดเงิน</li>
                                <li>ระยะเวลาการลงทุน (investment horizon) มีความสัมพันธ์อย่างใกล้ชิดกับความต้องการสภาพคล่องและความสามารถในการยอมรับความเสี่ยงของผู้รับคำปรึกษา ระยะเวลาการลงทุนที่สั้นอาจส่งผลทำให้คำแนะนำการลงทุนเน้นให้น้ำหนักการลงทุนในสินทรัพย์ที่มีสภาพคล่องสูง ซึ่งมีความเสี่ยงของ การเปลี่ยนแปลงในราคาสินทรัพย์น้อยกว่าการลงทุนที่มีระยะเวลาการลงทุนยาว เช่น ผู้รับคำปรึกษาที่มีระยะเวลาการลงทุน 6 เดือน ควรจัดสรรเงินลงทุนทั้งหมดโดยทำการลงทุนในตลาดเงิน และอาจคัดเลือก หลักทรัพย์ลงทุน เช่น ตั๋วเงินคลัง ตั๋วสัญญาใช้เงินที่ธนาคารพาณิชย์ค้ำประกัน เป็นต้น ซึ่งการลงทุนในลักษณะนี้อาจส่งผลให้ผู้รับคำปรึกษาได้รับอัตราผลตอบแทนค่อนข้างต่ำ ทั้งนี้ หากระยะเวลาการลงทุนยาวจะส่งผลทำให้ความต้องการสภาพคล่องของสินทรัพย์ที่ลงทุนต่ำ ทำให้สามารถให้คำแนะนำการลงทุนในหลักทรัพย์ที่มีอัตราผลตอบแทนที่คาดหวังสูงและมีความเสี่ยงสูง</li>
                                <li>ข้อพิจารณาทางด้านภาษี (tax considerations) เป็นอีกปัจจัยที่ต้องพิจารณา ซึ่งปัจจัยนี้จะมีความสำคัญมากขึ้นสำหรับการให้คำแนะนำการลงทุนในอสังหาริมทรัพย์หรือหุ้นสามัญของบริษัทที่ไม่ได้ จดทะเบียนอยู่ในตลาดหลักทรัพย์แห่งประเทศไทย</li>
                                <li>กฎหมายและข้อกำหนดที่เกี่ยวข้อง (laws and regulations) เป็นปัจจัยที่กำหนดกลยุทธ์การลงทุนของผู้รับคำปรึกษาบุคคลธรรมดาและผู้รับคำปรึกษาสถาบัน ทำให้ผู้รับคำปรึกษาไม่สามารถลงทุนในสินทรัพย์บางประเภท หรือไม่สามารถจัดการความเสี่ยงในการลงทุนได้อย่างเต็มที่ เช่น ผู้รับคำปรึกษาที่สามารถลงทุนในกองทุนรวมเพื่อการเลี้ยงชีพต้องเป็นบุคคลธรรมดาเท่านั้น กองทุนรวมไม่สามารถถือครอง ทรัพย์สินใกล้เคียงเงินสดในแต่ละรอบปีบัญชีได้เกินกว่าร้อยละ 45 ของมูลค่าทรัพย์สินสุทธิของกองทุนรวมส่งผลทำให้ในช่วงที่ตลาดทุนมีเหตุวิกฤต กองทุนรวมจะไม่สามารถลดความเสี่ยงโดยการขายหลักทรัพย์หรือสินทรัพย์เสี่ยงที่ลงทุนไว้ทั้งหมด และให้เหลือเงินลงทุนเฉพาะในสินทรัพย์ใกล้เคียงเงินสดได้ การซื้อตั๋วแลกเงินของธนาคารพาณิชย์ในบางครั้งอาจมีการกำหนดมูลค่าการซื้อขั้นต่ำของผู้รับคำปรึกษาบุคคลธรรมดา 10 ล้านบาท การห้ามใช้ข้อมูลข่าวสารภายในเพื่อการซื้อขายหลักทรัพย์ (insider trading) เป็นต้น</li>
                                <li>ความต้องการพิเศษและเหตุการณ์เฉพาะ (unique needs and circumstances) ส่งผลทำให้การให้คำแนะนำการลงทุนของผู้รับคำปรึกษาแต่ละรายอาจมีลักษณะที่แตกต่างกันไป เช่น ผู้รับคำปรึกษาที่มีข้อจำกัดด้านความรู้ในการลงทุนหรือเวลาในการบริหารการลงทุนของตนเองก็ควรได้รับคำแนะนำให้เลือกลงทุนผ่านกองทุนรวม และในบางกรณีการให้คำแนะนำการลงทุนอาจต้องหลีกเลี่ยงการลงทุนใน หลักทรัพย์บางประเภทตามความต้องการพิเศษที่ผู้รับคำปรึกษาแต่ละรายกำหนด เช่น หลีกเลี่ยงการลงทุน ในกิจการที่ทำลายสิ่งแวดล้อมแม้ว่ากิจการเหล่านั้นจะให้ผลตอบแทนที่สูง ถ้าหากผู้รับคำปรึกษาดังกล่าวมีความต้องการที่จะไม่ลงทุนในหลักทรัพย์ของบริษัทที่มีกระบวนการผลิตผลิตภัณฑ์ที่ทำลายสิ่งแวดล้อมหรือ หลีกเลี่ยงการลงทุนในสัญญาซื้อขายล่วงหน้า ถ้าหากผู้รับคำปรึกษาดังกล่าวมีความต้องการที่จะไม่ลงทุนในหลักทรัพย์ที่มีความเสี่ยงสูงมาก เป็นต้น</li>
                            </ul>
                        </ol>
                    </div>
                    <h5 class="ps-5 text-primary fst-italic">ภาวะตลาดการเงิน</h5>
                    <p><span class="ps-5">เป็นการคาดการณ์สภาพแวดล้อมการลงทุนในขณะนั้น เพื่อประกอบการตัดสินใจในการจัดสรรสินทรัพย์ลงทุน เช่น หากคาดการณ์ว่าภาวะเศรษฐกิจจะมีการขยายตัวสูง และจะส่งผลดีต่อการลงทุนในตลาดหลักทรัพย์ ดังนั้น ในการจัดสรรสินทรัพย์ลงทุนอาจจะเพิ่มการลงทุนในตราสารทุนในสัดส่วนที่เพิ่มขึ้นเป็นต้น หรือการมีนวัตกรรมทางการเงินใหม่ๆ ที่นำออกมาซื้อขายในตลาดทุน เช่น สัญญาซื้อขายล่วงหน้า ส่งผลให้เกิดทางเลือกใหม่ในการลงทุน ที่ไม่เพียงแต่จะสร้างโอกาสในการเพิ่มอัตราผลตอบแทน แต่ยังช่วยในเรื่องการกระจายการลงทุนให้แก่ผู้รับคำปรึกษาได้ ก็อาจจะมีการตัดสินใจจัดสรรเงินลงทุนในหลักทรัพย์ดังกล่าวได้ แต่ทั้งนี้ ต้องอยู่ภายใต้ระดับความเสี่ยงที่ยอมรับได้ของผู้รับคำปรึกษา</span></p>
                </div>                
                <div id="section4-3">
                    <h3 class="text-primary">กลยุทธ์การจัดสรรสินทรัพย์ลงทุน</h3>
                    <p><span class="ps-5">การให้คำแนะนำในการกำหนดสัดส่วนเงินลงทุนนั้น มี 2 แนวทาง คือ การจัดสรรสินทรัพย์ลงทุนในระยะยาว (strategic asset allocation) และการจัดสรรสินทรัพย์ลงทุนในระยะสั้น (tactical asset allocation) ซึ่งมีรายละเอียดดังนี้</span></p>
                    <h4 class="text-primary">การจัดสรรสินทรัพย์ลงทุนระยะยาว</h4>
                    <p><span class="ps-5">อาจพิจารณาจัดสรรสินทรัพย์ลงทุนจากวงจรชีวิตหรือระดับความเสี่ยงที่ยอมรับได้ของผู้รับคำปรึกษาดังต่อไปนี้</span></p>
                    <h5 class="ps-5 text-primary fst-italic">การจัดสรรสินทรัพย์ลงทุนระยะยาวตามวงจรชีวิต</h5>
                    <p><span class="ps-5">เป็นการพิจารณาจัดสรรเงินลงทุนในกลุ่มหลักทรัพย์ให้ผู้รับคำปรึกษาอย่างง่ายๆ จากช่วงอายุของผู้รับคำปรึกษาดังแสดงในตารางที่ 3-1 ทั้งนี้ จากตารางดังกล่าวจะเห็นได้ว่าสัดส่วนของเงินลงทุนในสินทรัพย์เสี่ยงสูงจะปรับลดลงตามวงจรชีวิตของผู้รับคำปรึกษาที่เปลี่ยนไปในช่วงระยะสะสม ระยะมั่นคง และระยะอุทิศตามลำดับ</span></p>
                    <p><span class="text-primary fw-bold">ตารางที่ 3-1</span> ตัวอย่างแนวทางการจัดสรรสินทรัพย์ลงทุนระยะยาวแยกตามวงจรชีวิต</p>
                    <table class="table text-center">
                        <thead class="table-primary align-middle">
                            <tr>
                                <th rowspan="2">ช่วงอายุ</th>
                                <th colspan="3">สัดส่วนการลงทุนในสินทรัพย์แยกตามระดับความเสี่ยง</th>
                            </tr>
                            <tr>
                                <th>หลักทรัพย์เสี่ยงต่ำ</th>
                                <th>หลักทรัพย์เสี่ยงปานกลาง</th>
                                <th>หลักทรัพย์เสี่ยงสูง</th>
                            </tr>
                        </thead>
                        <tbody>
                            <tr>
                                <td>ระยะสะสม</td>
                                <td>10%</td>
                                <td>30%</td>
                                <td>60%</td>
                            </tr>
                            <tr>
                                <td>ระยะมั่นคง</td>
                                <td>20%</td>
                                <td>35%</td>
                                <td>45%</td>
                            </tr>
                            <tr>
                                <td>ระยะอุทิศ</td>
                                <td>30%</td>
                                <td>50%</td>
                                <td>20%</td>
                            </tr>
                        </tbody>
                    </table>
                    <h5 class="ps-5 text-primary fst-italic">การจัดสรรสินทรัพย์ลงทุนระยะยาวตามระดับความเสี่ยงที่ยอมรับได้ในการลงทุน</h5>
                    <p><span class="ps-5">เป็นการพิจารณาจัดสรรเงินลงทุนในกลุ่มหลักทรัพย์ให้ผู้รับคำปรึกษาตามระดับความเสี่ยงที่ยอมรับได้ของผู้รับคำปรึกษาดังที่แสดงในตารางที่ 3-2 ซึ่งแสดงให้เห็นถึงช่วงของสัดส่วนเงินลงทุนที่เหมาะสมในสินทรัพย์แต่ละประเภท</span></p>
                    <p><span class="text-primary fw-bold">ตารางที่ 3-2</span> ตัวอย่างแนวทางการจัดสรรสินทรัพย์ลงทุนระยะยาวตามระดับความเสี่ยงที่ยอมรับได้ในการลงทุนของผู้รับคำปรึกษา</p>
                    <table class="table text-center">
                        <thead class="table-primary align-middle">
                            <tr>
                                <th rowspan="2">ประเภทผู้ลงทุน</th>
                                <th colspan="5">สัดส่วนการลงทุน</th>
                            </tr>
                            <tr>
                                <th>เงินฝากและตราสารหนี้ระยะสั้น</th>
                                <th>ตราสารหนี้ภาครัฐที่มีอายุมากกว่า 1 ปี</th>
                                <th>ตราสารหนี้ภาคเอกชน</th>
                                <th>ตราสารทุน</th>
                                <th>การลงทุนทางเลือก*</th>
                            </tr>
                        </thead>
                        <tbody>
                            <tr>
                                <td class="text-start">เสี่ยงต่ำ</td>
                                <td colspan="2">>60%</td>
                                <td><20%</td>
                                <td><10%</td>
                                <td><5%</td>
                            </tr>
                            <tr>
                                <td class="text-start">เสี่ยงปานกลางค่อนข้างต่ำ</td>
                                <td><20%</td>
                                <td colspan="2"><70%</td>
                                <td><20%</td>
                                <td><10%</td>
                            </tr>
                            <tr>
                                <td class="text-start">เสี่ยงปานกลางค่อนข้างสูง</td>
                                <td><10%</td>
                                <td colspan="2"><60%</td>
                                <td><30%</td>
                                <td><10%</td>
                            </tr>
                            <tr>
                                <td class="text-start">เสี่ยงสูง</td>
                                <td><10%</td>
                                <td colspan="2"><40%</td>
                                <td><40%</td>
                                <td><20%</td>
                            </tr>
                            <tr>
                                <td class="text-start">เสี่ยงสูงมาก</td>
                                <td><5%</td>
                                <td colspan="2"><30%</td>
                                <td>>60%</td>
                                <td><30%</td>
                            </tr>
                        </tbody>
                    </table>
                    <small>* รวมถึงสินค้าโภคภัณฑ์ สัญญาซื้อขายล่วงหน้า ที่มา: สำนักงานคณะกรรมการ ก.ล.ต.</small>
                    <h4 class="text-primary">การจัดสรรสินทรัพย์ลงทุนระยะสั้น</h4>                    
                    <p><span class="ps-5">เป็นการกำหนดแนวทางในการปรับน้ำหนักการลงทุนในระยะสั้นตามภาวะตลาดที่มีการเปลี่ยนแปลงไป ทั้งนี้ เพื่อให้ผู้บริหารกลุ่มหลักทรัพย์สามารถใช้โอกาสจากการเปลี่ยนแปลงดังกล่าวเพื่อสร้างผลตอบแทนที่สูงขึ้น อย่างไรก็ตาม การปรับสัดส่วนการลงทุนในระยะสั้นดังกล่าวจะต้องไม่เกินกรอบการลงทุนที่กำหนดไว้ ทั้งนี้ แนวทางในการกำหนดกรอบการจัดสรรสินทรัพย์ลงทุนในระยะสั้นนั้น จะเป็นการกำหนดสัดส่วนการลงทุนให้เบี่ยงเบนไปจากสัดส่วนการลงทุนที่กำหนดในการจัดสรรสินทรัพย์ลงทุนระยะยาว โดยอาจกำหนดให้สัดส่วนการลงทุนในสินทรัพย์แต่ละประเภทมีสัดส่วนเพิ่มขึ้นหรือลดลงเป็นร้อยละของสัดส่วนการลงทุนเดิม เช่น ในการจัดสรรสินทรัพย์ลงทุนระยะยาวมีการกำหนดสัดส่วนการลงทุนในตราสารทุน 50% ดังนั้น แนวทางในการจัดสรรเงินลงทุนระยะสั้น อาจจะกำหนดให้สัดส่วนการลงทุนในตราสารทุนดังกล่าวให้มีสัดส่วนเพิ่มขึ้นหรือลดลงไม่เกิน 10% จากสัดส่วนการลงทุนเดิม ดังนั้น เมื่อผู้บริหารกลุ่มหลักทรัพย์มีการคาดการณ์ภาวะตลาดตราสารทุนว่าจะมีการปรับตัวสูงขึ้น ผู้บริหารกลุ่มหลักทรัพย์จึงสามารถปรับเพิ่มน้ำหนักการลงทุนในตราสารทุนเป็น 55% ได้ หรือในทางตรงกันข้ามหากคาดการณ์ว่าภาวะตลาดตราสารทุนจะซบเซา ผู้บริหารกลุ่มหลักทรัพย์อาจปรับลดน้ำหนักการลงทุนในตราสารทุนลงเหลือเพียง 45% เป็นต้น ทั้งนี้ จะเห็นได้ว่าการกำหนดกรอบการจัดสรรสินทรัพย์ลงทุนในระยะสั้นนั้นจะเป็นการช่วยกำหนดขอบเขตในการบริหารกลุ่มหลักทรัพย์แล้ว ยังเป็นการช่วยให้บริหารกลุ่มหลักทรัพย์มีความยืดหยุ่นในการบริหารกลุ่มหลักทรัพย์ให้มีความสอดคล้องกับภาวะตลาดมากยิ่งขึ้น</span></p>
                </div>                
            </div>
            <div id="section5">
                <h2 class="text-primary">แนวคิดการสร้างและการบริหารกลุ่มหลักทรัพย์ลงทุน</h2>
                <p><span class="ps-5">หลังจากการจัดสรรสินทรัพย์ลงทุนเสร็จสิ้นแล้ว ขั้นตอนต่อไปจะเป็นการสร้างกลุ่มหลักทรัพย์ลงทุนและการคัดเลือกหลักทรัพย์ลงทุน รวมถึงการกำหนดแนวทางการบริหารกลุ่มหลักทรัพย์ลงทุน ซึ่งมีรายละเอียดดังนี้</span></p>
                <div id="section5-1">
                    <h3 class="text-primary">การสร้างกลุ่มหลักทรัพย์ลงทุน</h3>
                    <p><span class="ps-5">เป็นการนำเงินไปลงทุนในกลุ่มสินทรัพย์ (asset class) ประเภทต่างๆ เช่น ตราสารตลาดเงิน ตราสารหนี้และตราสารทุน ตามกรอบการจัดสรรสินทรัพย์ลงทุนที่กำหนด โดยต้องทำการคัดเลือกหลักทรัพย์ที่จะลงทุนและกำหนดสัดส่วนการลงทุนในแต่ละหลักทรัพย์อย่างเหมาะสม เช่น การคัดเลือกหลักทรัพย์ซึ่งได้แก่ หุ้นสามัญของบริษัท A หุ้นสามัญของบริษัท B และหุ้นสามัญของบริษัท C มาลงทุนภายใต้สัดส่วนที่กำหนดไว้สำหรับตราสารทุน เป็นต้น ทั้งนี้ อาจแนะนำผู้รับคำปรึกษาให้ดำเนินการซื้อหรือขายหลักทรัพย์ที่ได้คัดเลือกไว้ ตามช่วงเวลาการลงทุนที่เหมาะสม (ทั้งนี้การกำหนดช่วงเวลาการลงทุนที่เหมาะสมอาจอาศัยแนวทางการวิเคราะห์หลักทรัพย์ทางเทคนิคเพื่อประกอบการตัดสินใจ)</span></p>
                    <p><span class="ps-5">เนื่องจากหลักทรัพย์ที่สามารถคัดเลือกมาลงทุนในแต่ละกลุ่มสินทรัพย์ (asset class) อาจมีจำนวนมาก ดังนั้น การแบ่งกลุ่มย่อย (sub-class) ของแต่ละกลุ่มสินทรัพย์จะช่วยทำให้การคัดเลือกหลักทรัพย์เพื่อลงทุนในกลุ่มหลักทรัพย์ของผู้รับคำปรึกษามีความสะดวกมากขึ้น เช่น การกำหนดกลุ่มย่อยของกลุ่มสินทรัพย์ประเภทหุ้นสามัญอาจแบ่งเป็น หุ้นสามัญที่มีขนาดใหญ่และหุ้นสามัญที่มีขนาดเล็ก หรือ หุ้นสามัญที่เน้นมูลค่า (value stock) หรือหุ้นสามัญที่เน้นการเติบโตสูง (growth stock) เป็นต้น อย่างไรก็ตาม การเลือกกลุ่มย่อยของแต่ละกลุ่มสินทรัพย์ที่ต้องการลงทุนนั้นจะต้องอยู่ภายใต้ระดับความเสี่ยงและข้อจำกัดของผู้รับคำปรึกษา</span></p>
                    <p><span class="ps-5">หลังจากคัดเลือกกลุ่มย่อยในแต่ละกลุ่มสินทรัพย์ที่ต้องการลงทุนในกลุ่มหลักทรัพย์แล้ว ขั้นตอนต่อไปจะเป็นการคัดเลือกหลักทรัพย์ลงทุน (securities selection) เช่น การคัดเลือกว่าจะลงทุนในหุ้นสามัญของบริษัทใด ที่เป็นหุ้นสามัญที่มีขนาดใหญ่หรือหุ้นสามัญที่เน้นมูลค่า สำหรับกลุ่มสินทรัพย์ที่เป็นตราสารทุน ผู้รับคำปรึกษาอาจทำการคัดเลือกหลักทรัพย์ที่จะลงทุนโดยการวิเคราะห์ปัจจัยพื้นฐาน โดยอาจต้องทำการประเมินความสามารถในการทำกำไรในอนาคตของบริษัทผู้ออกหลักทรัพย์ ซึ่งจะส่งผลต่อระดับราคาของหลักทรัพย์ในอนาคต นอกจากนั้นแล้วผู้รับคำปรึกษายังอาจสามารถทำการคัดเลือกหลักทรัพย์ที่จะลงทุนโดยอาศัยการวิเคราะห์ทางเทคนิค (technical analysis) หรือการวิเคราะห์การเงินเชิงพฤติกรรม (behavior finance) มาประกอบการตัดสินใจคัดเลือกหลักทรัพย์ได้อีกด้วย อย่างไรก็ตาม ผู้รับคำปรึกษาควรมีการกระจายการลงทุนในหลักทรัพย์หลากหลายอุตสาหกรรมและหลากหลายบริษัทเพื่อเป็นการลดความเสี่ยง ที่ไม่เป็นระบบจากการลงทุน</span></p>                  
                    <p><span class="ps-5">การกำหนดแนวทางในการคัดเลือกหลักทรัพย์ที่เหมาะสมถือได้ว่าเป็นอีกหนึ่งขั้นตอนที่มีความสำคัญมาก เนื่องจากการคัดเลือกหลักทรัพย์ที่เหมาะสมจะช่วยลดความเสี่ยงจากการลงทุน โดยเปรียบเสมือนกับเป็นตะแกรง ที่ช่วยกรองหลักทรัพย์ที่ไม่สอดคล้องกับคำแนะนำการลงทุนของผู้รับคำปรึกษาออกไปนั่นเอง นอกจากนั้นแล้วยังช่วยทำให้ผู้รับคำปรึกษาสามารถเลือกซื้อหลักทรัพย์ได้ถูกต้อง และสร้างผลกำไรได้ตามที่ต้องการ เนื่องจากการใช้สัญชาตญาณหรือความรู้สึกในการคัดเลือกหลักทรัพย์ โดยไม่มีการวิเคราะห์อย่างเป็นระบบอาจส่งผลทำให้อัตราผลตอบแทนจากการลงทุนไม่เป็นไปตามที่คาดหวังไว้ ทำให้ผู้รับคำปรึกษามีการตัดสินใจลงทุนที่ผิดพลาด อีกทั้งการกำหนดแนวทางในการคัดเลือกหลักทรัพย์ยังช่วยสร้างวินัยในการลงทุน ทำให้ไม่ลงทุนตามข่าวลือ และยังช่วยลดการลงทุนตามอารมณ์ หรือความโลภลงอีก เช่นกัน</span></p>
                </div>
                <div id="section5-2">
                    <h3 class="text-primary">การบริหารกลุ่มหลักทรัพย์</h3>
                    <p><span class="ps-5">ในการบริหารกลุ่มหลักทรัพย์ จำเป็นต้องให้ความสำคัญกับการสร้างความมั่งคั่งให้เพิ่มขึ้นแก่กลุ่มหลักทรัพย์ โดยการให้คำแนะนำเพื่อปรับเปลี่ยนสัดส่วนการลงทุนให้สอดคล้องกับสภาพแวดล้อมการลงทุนในปัจจุบัน ยกตัวอย่างเช่น เมื่อให้คำแนะนำการลงทุนในตราสารหนี้ ต่อมาอัตราดอกเบี้ยมีแนวโน้มที่จะปรับตัวเพิ่มขึ้นอย่างต่อเนื่อง ซึ่งอาจส่งผลทำให้ราคาของตราสารหนี้ปรับตัวลดลง ดังนั้น ควรแนะนำให้ผู้รับคำปรึกษาปรับเปลี่ยนสัดส่วนการลงทุนในตราสารหนี้ลดลง และเพิ่มสัดส่วนการลงทุนในตราสารทุนซึ่งยังมีราคาถูกในขณะนั้นมากขึ้น ส่งผลทำให้ผู้รับคำปรึกษาอาจสามารถทำกำไรส่วนเกินได้ในอนาคต เป็นต้น</span></p>
                    <p><span class="ps-5">กลยุทธ์ในการบริหารกลุ่มหลักทรัพย์สามารถแบ่งออกเป็น 2 แนวทาง คือ</span></p>
                    <div class="ps-3">
                        <ul class="ps-5">
                            <li><span class="text-primary">การบริหารกลุ่มหลักทรัพย์เชิงรุก (active portfolio management)</span> ซึ่งเป็นการบริหารกลุ่มหลักทรัพย์ที่ผู้บริหารกลุ่มหลักทรัพย์จะพยายามค้นหาหลักทรัพย์ลงทุนที่สามารถสร้างอัตราผลตอบแทนให้เพิ่มขึ้นมากกว่าอัตราผลตอบแทนที่ควรจะเป็น ณ ระดับความเสี่ยงเดียวกัน โดยอาศัยการวิเคราะห์ปัจจัยพื้นฐาน และ/หรือ การวิเคราะห์ทางเทคนิค เพื่อต้องการสร้างผลตอบแทนของกลุ่มหลักทรัพย์ให้สูงกว่าผลตอบแทนของตลาด</li>
                            <li><span class="text-primary">การบริหารกลุ่มหลักทรัพย์เชิงรับ (passive portfolio management)</span> ซึ่งเป็นการบริหารกลุ่มหลักทรัพย์ที่คาดหวังอัตราผลตอบแทนของกลุ่มหลักทรัพย์เท่ากับหรือใกล้เคียงกับอัตราผลตอบแทนของตลาดจึงไม่มุ่งเน้นการค้นหาหลักทรัพย์ตัวใดตัวหนึ่งหรือกลุ่มใดกลุ่มหนึ่งมาลงทุน แต่จะมุ่งเน้นการลงทุนที่เลียนแบบดัชนีหลักทรัพย์ต่างๆ ที่ใช้เป็นเกณฑ์มาตรฐาน เช่น ดัชนีตลาดหลักทรัพย์ ดัชนีอุตสาหกรรม เป็นต้น และจะทำการลงทุนในหลักทรัพย์ด้วยการซื้อหลักทรัพย์แล้วถือครองในระยะยาว</li>
                        </ul>
                    </div>
                    <p><span class="ps-5">อย่างไรก็ตาม การตัดสินใจว่าจะเลือกใช้กลยุทธ์การบริหารกลุ่มหลักทรัพย์แบบใดนั้นจำเป็นต้องมีการเลือกระหว่างต้นทุนการบริหารกลุ่มหลักทรัพย์ที่สูงขึ้นหรือต่ำลง เนื่องจากการบริหารกลุ่มหลักทรัพย์เชิงรุกนั้น ผู้บริหารกลุ่มหลักทรัพย์จะมุ่งเน้นที่การเอาชนะตลาด จึงต้องมีการเลือกหลักทรัพย์ที่จะลงทุนและมีการซื้อขายหลักทรัพย์อยู่บ่อยครั้งซึ่งจะส่งผลให้มีต้นทุนที่เกิดจากการค้นหาหลักทรัพย์และการซื้อขายหลักทรัพย์สูงกว่ากลยุทธ์การบริหารกลุ่มหลักทรัพย์เชิงรับ แต่ในทางกลับกัน การบริหารกลุ่มหลักทรัพย์เชิงรุกมักมีโอกาสสร้างอัตราผลตอบแทนได้มากกว่าการบริหารกลุ่มหลักทรัพย์เชิงรับ</span></p>
                </div>
            </div>
            <div id="section6">
                <h2 class="text-primary">การติดตามและวัดผลการลงทุนและการปรับเปลี่ยนกลุ่มหลักทรัพย์ลงทุน</h2>
                <p><span class="ps-5">การติดตามและประเมินความต้องการ ตลอดจนเงื่อนไขของผู้รับคำปรึกษาพร้อมทั้งภาวะเศรษฐกิจและการลงทุน รวมถึงประเมินผลการบริหารการลงทุน เพื่อประเมินว่าผู้รับคำปรึกษามีการเปลี่ยนแปลงด้านความต้องการ ความสามารถในการรับความเสี่ยง หรือเงื่อนไขในการลงทุนอย่างไรบ้าง รวมถึงภาวะเศรษฐกิจและการลงทุนต่างๆ เพื่อจะได้กำหนดกลยุทธ์การลงทุนที่เหมาะสมต่อไป</span></p>
                <p><span class="ps-5">ผู้แนะนำการลงทุนควรมีการติดตามผลการลงทุนที่เกิดขึ้นเพื่อที่จะนำผลลัพธ์ที่เกิดขึ้นไปใช้เปรียบเทียบกับเกณฑ์มาตรฐานต่างๆ เช่น กองทุนรวมที่มีคำแนะนำการลงทุนในตราสารทุนจะเปรียบเทียบผลการดำเนินงานกับดัชนีตลาดหลักทรัพย์ ซึ่งถือเป็นตัวแทนของกลุ่มหลักทรัพย์ตลาด เป็นต้น การติดตามผลการลงทุนจะทำให้ทราบถึงการเปลี่ยนแปลงของผลการดำเนินงานของกลุ่มหลักทรัพย์ว่าเป็นไปตามที่ได้ตั้งเป้าหมายไว้หรือไม่ ทั้งนี้ ในการติดตามผลทำให้ผู้รับคำปรึกษาสามารถปรับปรุงกลุ่มหลักทรัพย์ได้ตามความเหมาะสม เพื่อเพิ่มโอกาสในการบรรลุเป้าหมายการลงทุนของผู้รับคำปรึกษา นอกจากนี้ เมื่อระยะเวลาการลงทุนผ่านไป นอกจากสภาพแวดล้อมการลงทุนอาจมีการเปลี่ยนแปลงนั้น สถานภาพของตัวผู้รับคำปรึกษาอาจจะมีการเปลี่ยนแปลงไปด้วยเช่นกัน ดังนั้น จึงมีความจำเป็นที่ต้องมีการปรับเปลี่ยนกลุ่มหลักทรัพย์ลงทุน เพื่อให้สอดคล้องกับสถานภาพปัจจุบันของผู้รับคำปรึกษา ทั้งนี้ สาเหตุที่ทำให้ต้องมีการปรับปรุงกลุ่มหลักทรัพย์ลงทุนมีสาเหตุดังต่อไปนี้</span></p>
            <div id="section6-1">
                <h3 class="text-primary">การเปลี่ยนแปลงสถานภาพส่วนตัวของผู้รับคำปรึกษา</h3>
                <p><span class="ps-5">เมื่อเวลาเปลี่ยนแปลงไปเงื่อนไขส่วนตัวหรือสถานภาพของผู้รับคำปรึกษาอาจมีการปรับเปลี่ยนไป เช่น ผู้รับคำปรึกษาตกงาน สถานภาพทางครอบครัวเปลี่ยนไป มีบุตรเพิ่มขึ้น หรือในบางครั้งผู้รับคำปรึกษาอาจต้องการที่จะปรับเปลี่ยนวัตถุประสงค์การลงทุน ดังนั้น จึงมีความจำเป็นต้องมีการปรับเปลี่ยนแผนการลงทุนใหม่ ซึ่งการเปลี่ยนแปลงนี้อาจมีผลกระทบทำให้ผู้รับคำปรึกษามีระดับความสามารถในการรับความเสี่ยงที่ลดลง จนอาจส่งผลกระทบต่อสัดส่วนการลงทุนในหลักทรัพย์เสี่ยงที่ควรมีสัดส่วนลดลงตามระดับความเสี่ยงที่ยอมรับได้ในการลงทุนของผู้รับคำปรึกษาที่เปลี่ยนแปลงไปเช่นกัน</span></p>
            </div>
            <div id="section6-2">
                <h3 class="text-primary">การเปลี่ยนแปลงของสภาพแวดล้อมการลงทุน</h3>
                <p><span class="ps-5">เป็นปัจจัยที่อยู่นอกเหนือการควบคุม เมื่อปัจจัยต่างๆ เหล่านี้มีการเปลี่ยนแปลงไป ผู้แนะนำการลงทุนจำเป็นจะต้องมีการปรับเปลี่ยนกลยุทธ์ เพื่อให้การลงทุนของผู้รับคำปรึกษาบรรลุตามเป้าหมายตามที่กำหนดไว้ ทั้งนี้ สาเหตุของการเปลี่ยนแปลงสภาพแวดล้อมของการลงทุนอาจมีสาเหตุมาจากการเปลี่ยนแปลงด้านเศรษฐกิจ การลดลงของอัตราดอกเบี้ยที่อยู่ในระดับที่ต่ำกว่าที่คาดการณ์ไว้ ซึ่งอาจส่งผลกระทบต่อผลตอบแทนจากการลงทุน รวมทั้ง การเปลี่ยนแปลงของกฎระเบียบต่างๆ ที่เกี่ยวข้อง ทั้งนี้ ผู้แนะนำการลงทุนจะต้องให้ข้อมูลกับผู้รับคำปรึกษาถึงความเปลี่ยนแปลงที่เกิดขึ้นที่อาจนำไปสู่การให้ข้อเสนอแนะ หรือ การปรับเปลี่ยนคำแนะนำการลงทุนที่จะต้องอ้างอิงอยู่กับเงื่อนไขและสภาพการณ์ที่เปลี่ยนไป นอกจากนี้ ในช่วงที่ภาวะตลาดของสินทรัพย์ลงทุนบางสินทรัพย์มีการปรับตัวสูงขึ้นจนอาจจะส่งผลให้สัดส่วนของกลุ่มหลักทรัพย์ดังกล่าวมีสัดส่วนที่สูงเกินระดับความเสี่ยงที่ยอมรับได้ในการลงทุนของผู้รับคำปรึกษา จึงเป็นเหตุผลให้ต้องมีการปรับลดน้ำหนักหรือสัดส่วนของสินทรัพย์ลงทุนประเภทนั้น ไปอยู่ในระดับที่เหมาะสมและสอดคล้องกับระดับความเสี่ยงที่ยอมรับได้ในการลงทุนของผู้รับคำปรึกษา</span></p>
            </div>
            <div id="section6-3">
                <h3 class="text-primary">การเปลี่ยนแปลงของเครื่องมือหรือตราสารทางการเงินประเภทใหม่ๆ</h3>
                <p><span class="ps-5">ผู้แนะนำการลงทุนมีบทบาทและหน้าที่โดยตรงที่จะต้องคอยตรวจสอบว่าเครื่องมือหรือตราสารทางการเงินที่นำมาใช้ยังคงสามารถตอบสนองต่อเป้าหมายการลงทุนที่ได้กำหนดไว้ในเบื้องต้นหรือไม่รวมถึงจะต้องมีการประเมินเครื่องมือ หรือตราสารทางการเงินประเภทใหม่ๆ ที่อาจจะนำมาร่วมใช้ในการให้คำแนะนำการลงทุนดังกล่าวให้สามารถตอบสนองต่อเป้าหมายและความต้องการของผู้รับคำปรึกษาได้อย่างมีประสิทธิผล</span></p>
            </div>
            </div>
            <div id="section7">
                <h2 class="text-primary">ตัวอย่างการให้คำแนะนำการลงทุนที่เหมาะสม</h2>
                <h4 class="text-primary">กรณีศึกษาการให้คำแนะนำการลงทุนที่เหมาะสมสำหรับผู้ที่ยอมรับความเสี่ยงในการลงทุนระดับปานกลาง-ต่ำ</h4>
                <p><span class="ps-5">คุณสมพรมีบัญชีเงินฝากประจำ ซึ่งครบกำหนดจ่ายดอกเบี้ยแล้วจำนวน 20,000,000 บาท และคุณสมพรมีความเห็นว่าอัตราดอกเบี้ยเงินฝากประจำที่ได้รับอยู่ในระดับต่ำมาเป็นเวลานาน จึงมีความสนใจที่จะลงทุนในผลิตภัณฑ์ทางการเงินรูปแบบอื่นนอกเหนือจากการฝากประจำเพียงอย่างเดียว จึงได้สอบถามข้อมูลจากผู้แนะนำการลงทุนประจำสาขาของธนาคาร ซึ่งมีรายละเอียดการให้คำแนะนำ ดังนี้</span></p>
                <div class="alert alert-primary">
                    <p>ดวงใจ : สวัสดีค่ะ คุณสมพร ดิฉันดวงใจเป็นผู้แนะนำการลงทุนประจำสาขานี้ค่ะ</p>
                    <p>สมพร : สวัสดีค่ะ จะขอคำแนะนำเกี่ยวกับการลงทุน ต้องคุยกับคุณดวงใจคนเดียว หรือสามารถคุยกับเจ้าหน้าที่ประจำเคาน์เตอร์ของธนาคารได้หรือไม่คะ</p>
                    <p>ดวงใจ : ทางเราได้แยกการให้บริการด้านการฝาก-ถอนเงิน ออกจากการให้คำแนะนำการลงทุน เนื่องจากการฝากเงินกับธนาคาร และการลงทุนมีความแตกต่างกันในหลายด้าน โดยเฉพาะอย่างยิ่งเรื่องของความเสี่ยง ซึ่งการฝากเงินในธนาคารได้รับความคุ้มครองจากสถาบันคุ้มครองเงินฝาก ณ ปัจจุบันได้รับการคุ้มครองจำนวน 15 ล้านบาทต่อคนต่อธนาคาร จนถึงวันที่ 10 ส.ค. 2561 และหลังจากนั้นจะทยอยปรับลดลงในแต่ละปีเป็นการคุ้มครอง 10 ล้านบาท 5 ล้านบาท และหลังวันที่ 11 ส.ค. 2563 จะได้รับการคุ้มครองเหลือเพียง 1 ล้านบาท ตามเอกสารของสถาบันคุ้มครองเงินฝาก ส่วนการลงทุนนั้น แต่ละผลิตภัณฑ์จะมีความเสี่ยงแตกต่างกันไป ไม่ทราบว่าคุณสมพรมีความสนใจ หรือมีวัตถุประสงค์การลงทุนอย่างไรคะ</p>
                    <p>สมพร : ดอกเบี้ยที่ธนาคารให้ตอนนี้ต่ำเหลือเกิน ต่ำมานานจริงๆ จึงต้องการนำเงินไปลงทุนที่ให้ผลตอบแทนมากกว่าเงินฝาก แต่ก็ไม่อยากเสี่ยงมากนัก ไม่ทราบว่ามีอะไรแนะนำให้ลงทุนบ้าง</p>
                    <p>ดวงใจ : รบกวนขอบัตรประชาชนนะคะ เพื่อตรวจสอบข้อมูลในระบบค่ะ (การยืนยันตัวตนของลูกค้า)</p>
                    <p>ดวงใจ : (หลังรับบัตรประชาชน) คุณสมพรเคยทำแบบทดสอบความเสี่ยงกับเราไว้เกิน 2 ปีแล้ว ดังนั้นต้องขออนุญาตให้คุณสมพรทำการทบทวนข้อมูลอีกครั้ง (ส่งแบบทดสอบความเสี่ยง ให้กับคุณสมพร)</p>
                    <p>สมพร : พี่เซ็นต์ให้แล้ว (ลงนามในเอกสารแบบทดสอบความเสี่ยงแล้วคืนกลับให้ดวงใจ) คุณช่วยตอบคำถามให้ด้วยนะคะ คุณสามารถดูข้อมูลพี่ในคอมพิวเตอร์ได้ใช่ไหม พี่อ่านแล้วไม่ค่อยเข้าใจหรอก ตัวอักษรก็เล็กไปสักหน่อย</p>
                    <p>ดวงใจ : ต้องขอโทษจริงๆ นะคะ แบบทดสอบความเสี่ยงนี้จะช่วยให้ทราบระดับความเสี่ยงที่ยอมรับได้ของคุณสมพร ซึ่งจะช่วยให้ได้รับคำแนะนำการลงทุนในผลิตภัณฑ์ที่เหมาะสม ถ้าอย่างนั้นหนูจะค่อยๆ อ่านเอกสารให้ฟัง อาจจะเสียเวลานิดหน่อย แต่เอกสารนี้มีความสำคัญมาก เพื่อให้ได้แนวทางในการเลือกผลิตภัณฑ์ทางการเงินที่เหมาะสม คุณสมพร ต้องเป็นผู้ตอบแบบทดสอบนี้ด้วยตัวเองนะคะ (ดวงใจอธิบายคำถามในแบบทดสอบความเสี่ยง และสมพรตอบคำถามทั้งหมด)</p>
                    <p>ดวงใจ : ขอบคุณมากค่ะคุณสมพร ขอรวบรวมคะแนนจากผลแบบทดสอบความเสี่ยงสักครู่ คุณสมพรมีระดับความเสี่ยงที่ยอมรับได้อยู่ในระดับ 2 หรือระดับปานกลาง ค่อนข้างต่ำ ดังนั้น สัดส่วนการลงทุนที่เหมาะสมกับระดับความเสี่ยงของคุณสมพร มีรายละเอียดดังนี้                    </p>
                </div>
                <table class="table">
                    <thead class="text-center table-primary">
                        <tr>
                            <th>คะแนนรวม</th>
                            <th>ระดับ</th>
                            <th>ประเภทผู้ลงทุน</th>
                            <th>คำแนะนำ</th>
                        </tr>
                    </thead>
                    <tbody>
                        <tr>
                            <td>\(\Box\) 15 - 21</td>
                            <td class="text-center">2</td>
                            <td>รับความเสี่ยงได้ปานกลาง</td>
                            <td>คุณเป็นบุคคลที่สามารถยอมรับความเสี่ยง<br>ได้ปานกลางค่อนข้างต่ำโดยมุ่งพยายาม<br>รักษาเงินลงทุน (เงินต้น) ให้มีความมั่นคง<br>ปลอดภัย และมีสภาพคล่องสูง แต่ยังคาดหวัง<br>ที่จะให้ได้รับผลตอบแทนที่สูงขึ้น</td>
                        </tr>
                    </tbody>
                </table>
                <table class="table">
                    <thead class="text-center table-primary">
                        <tr>
                            <th rowspan="2">ประเภทผู้ลงทุน</th>
                            <th colspan="5">สัดส่วนการลงทุน</th>
                        </tr>
                        <tr>
                            <th>เงินฝากและตราสารหนี้ระยะสั้น</th>
                            <th>ตราสารหนี้ภาครัฐที่มีอายุมากกว่า 1 ปี</th>
                            <th>ตราสารหนี้ภาคเอกชน</th>
                            <th>ตราสารทุน</th>
                            <th>การลงทุนทางเลือก*</th>
                        </tr>
                    </thead>
                    <tbody class="text-center">
                        <tr>
                            <td class="text-start">เสี่ยงปานกลางค่อนข้างต่ำ</td>
                            <td><20%</td>
                            <td colspan="2"><70%</td>
                            <td><20%</td>
                            <td><10%</td>
                        </tr>
                    </tbody>
                </table>
                <small>* รวมถึงสินค้าโภคภัณฑ์สัญญาซื้อขายล่วงหน้า</small>
                <div class="alert alert-primary">
                    <p>ทั้งนี้ การลงทุนเพื่อทดแทนการฝากเงิน มีผลิตภัณฑ์ในกองทุนรวม 2-3 ประเภทที่จะแนะนำให้คุณสมพรพิจารณาดูนะคะ</p>
                    <p>ดวงใจ : ทางเลือกแรกเป็นการลงทุนในกองทุนรวมตลาดเงิน (มีหนังสือชี้ชวนส่วนสรุป หรือ Fact sheet ประกอบให้พิจารณา) กองทุนนี้มีนโยบายการลงทุนในเงินฝาก ตราสารหนี้ระยะสั้นทั้งภาครัฐและภาคเอกชน ทั้งในและต่างประเทศประเทศ แต่มีการป้องกันความเสี่ยงด้านอัตราแลกเปลี่ยนเต็มจำนวน และมีอายุเฉลี่ยของพอร์ตการลงทุนไม่เกิน 3 เดือน จะคล้ายกับการที่ผู้จัดการกองทุนนำเงินทุนไปให้รัฐบาล และเอกชนกู้ยืมในระยะสั้น ความเสี่ยงของกองทุนนี้อยู่ที่ระดับ 2 หรือปานกลางค่อนข้างต่ำ สอดคล้องกับระดับความเสี่ยงที่ยอมรับได้ของคุณสมพร</p>
                    <p>สมพร : แล้วให้ดอกเบี้ยเท่าไหร่</p>
                    <p>ดวงใจ : ใน Fact sheet มีระบุอัตราผลตอบแทนย้อนหลังเปรียบเทียบตามระยะเวลาย้อนหลัง 3 เดือน 6 เดือน 1 ปี 3 ปี และนับจากจัดตั้งกองทุน โดยเปรียบเทียบกับเกณฑ์อ้างอิงมาตรฐาน ซึ่งสำหรับกองทุนนี้จะใช้ค่าเฉลี่ยย้อนหลังของเงินฝากประจำอายุ 3 เดือนของ 3 ธนาคารตามที่ระบุค่ะ</p>
                    <p>สมพร : ดูย้อนหลัง 3 เดือนเทียบกับที่ฉันฝากมา กองทุนนี้ได้มากกว่านะ ว่าแต่พอฝากไปแล้วจะได้แบบนี้แน่นอนหรือเปล่า เห็นในนี้เขียนว่า ผลการดำเนินงานในอดีต มิได้เป็นสิ่งยืนยันต่อผลการดำเนินงานในอนาคต</p>
                    <p>ดวงใจ : กองทุนรวมไม่เหมือนเงินฝากนะคะ การลงทุนไม่ใช่การฝากเงิน ผู้บริหารกองทุน รวมถึงตัวหนูเองไม่สามารถยืนยันผลการดำเนินงานได้ กองทุนนี้นำเงินไปลงทุนในตราสารหนี้ระยะสั้น ผลตอบแทนที่คาดว่าจะได้รับจะใกล้เคียงกับอัตราดอกเบี้ยระยะสั้นของตลาดหักด้วยค่าใช้จ่ายของกองทุน อย่างไรก็ตาม กองทุนนี้มีความปลอดภัยสูงเนื่องจากการลงทุนส่วนใหญ่ลงทุนในตั๋วเงินคลัง หรือพันธบัตรรัฐบาลอายุสั้น ส่วนภาคเอกชนที่ไปลงทุนก็จะลงทุนในบริษัทที่มีฐานะการเงินดี ได้รับการจัดอันดับความน่าเชื่อถือในระดับที่สามารถลงทุนได้ค่ะ</p>
                    <p>สมพร : คล้ายกับการที่ฉันซื้อพันธบัตรรัฐบาลเองเลยหรือ</p>
                    <p>ดวงใจ : ไม่เหมือนทั้งหมดค่ะ กองทุนนี้มีบางส่วนลงทุนในภาคเอกชนเพื่อให้ได้รับผลตอบแทนเพิ่มขึ้น และผลตอบแทนที่ได้รับจากการลงทุนในกองทุนรวมตลาดเงินเป็นการเพิ่มขึ้นของมูลค่าหน่วยลงทุน ผลตอบแทนที่ได้รับจึงไม่ต้องเสียภาษี และไม่ต้องหัก ณ ที่จ่าย ร้อยละ 15 แบบดอกเบี้ยที่ได้รับจากการลงทุนพันธบัตรโดยตรง หรือการฝากประจำ แต่การลงทุนในกองทุนตลาดเงินนี้ ก็ยังมีข้อจำกัดต่างจากเงินฝากในตอนถอนเงิน ถ้าเป็น การฝากเงินในบัญชีออมทรัพย์ คุณสมพรต้องการถอนใช้เงินเมื่อไรก็ได้ แต่การลงทุนในกองทุนตลาดเงิน หากต้องการใช้เงินต้องแจ้งล่วงหน้าภายใน 15.30 น. ก่อน 1 วันทำการหรือตามที่บริษัทหลักทรัพย์จัดการกองทุนรวม (บลจ.) กำหนด เช่น หากคุณสมพร ลงทุนในกองทุนตลาดเงินแล้วต้องการใช้เงินในวันพุธ ต้องส่งคำสั่งขายคืนผ่านทางธนาคารหรือ บลจ. ก่อน 15.30 น. ของวันอังคาร ทาง บลจ. จะนำเงินเข้าบัญชีที่แจ้งไว้ภายในเที่ยงของวันพุธ หรือตามเวลาที่ บลจ. กำหนดไว้ และการซื้อหรือขายคืนของกองทุนนี้มีขั้นต่ำครั้งละ 1,000 บาทค่ะ</p>
                    <p>สมพร : แล้วมีอะไรแนะนำอีก</p>
                    <p>ดวงใจ : ทางเลือกที่ 2 เป็นการกองทุนรวมตราสารหนี้ ตามรายละเอียดในเอกสารหนังสือชี้ชวนส่วนสรุปที่ให้นะคะ นโยบายการลงทุนของกองทุนนี้ จะนำเงินไปลงทุนในเงินฝากตราสารหนี้ระยะปานกลางทั้งภาครัฐและภาคเอกชนทั้งในและต่างประเทศ มีการป้องกันความเสี่ยงด้านอัตราแลกเปลี่ยนเต็มจำนวนเหมือนกองทุนตลาดเงิน แต่การลงทุนจะลงทุน ในตราสารหนี้ระยะปานกลางมีอายุเฉลี่ยของพอร์ตการลงทุนประมาณ 2-3 ปี ความเสี่ยงของกองทุนนี้อยู่ที่ระดับ 4 หรือว่าปานกลางค่อนข้างต่ำสอดคล้องกับระดับความเสี่ยงของคุณสมพรเช่นกัน ความเสี่ยงหรือความผันผวนของผลตอบแทนจะสูงกว่ากองทุนตลาดเงินที่อยู่ในระดับ 2 คือ มีโอกาสที่จะได้รับผลตอบแทนมากกว่ากองทุนตลาดเงิน แต่ในบางช่วงเวลาก็มีโอกาสติดลบได้ค่ะ</p>
                    <p>สมพร : มีโอกาสที่จะติดลบ หมายความว่า จะได้เงินกลับคืนมาน้อยลงอย่างนั้นหรือ</p>
                    <p>ดวงใจ : มีโอกาสที่จะได้รับเงินกลับคืนมาน้อยลงค่ะ หากว่าเราต้องการใช้เงินในช่วงเวลาที่อัตราดอกเบี้ยในตลาดปรับตัวเพิ่มขึ้นกองทุนนี้อาจจะติดลบได้ในบางช่วงเวลา หนูเปรียบเทียบเส้นกราฟที่แสดงการปรับตัวของราคาทั้ง 2 กองทุนให้ จะเห็นได้ว่ากองทุนตลาดเงินค่อยๆ ปรับตัวเพิ่มขึ้น หากดูตามผลการดำเนินงานย้อนหลังกองทุนยังไม่เคยเกิดการติดลบแต่กองทุนตราสารหนี้นี้จะให้ผลตอบแทนคาดหวังที่สูงกว่าในระยะยาว แต่จะมีบางช่วงเวลา ที่อาจปรับตัวลดลงจึงเหมาะสำหรับการลงทุนที่มีระยะเวลายาวนานขึ้น ผลการดำเนินงานย้อนหลังของกองทุนแสดงอยู่ใน Fact sheet ค่ะ</p>
                    <p>สมพร : แล้วเวลาถอนเงินต้องแจ้งล่วงหน้าเหมือนกันไหม</p>
                    <p>ดวงใจ : กองทุนตราสารหนี้เฉพาะกองนี้ต้องแจ้งล่วงหน้าก่อน 2 วันทำการ ภายในเวลา 15.30 น. เช่น หากต้องการใช้เงินในวันพุธ ต้องแจ้งล่วงหน้าภายใน 15.30 น. ของวันจันทร์ โดยที่ทั้ง 3 วันต้องไม่เป็นวันหยุดนะคะ ต่างไปจากกองทุนตลาดเงินที่แจ้งวันนี้ก่อน 15.30 พรุ่งนี้ก่อนเที่ยงเงินเข้าบัญชีค่ะ แต่ทั้ง 2 วันต้องไม่เป็นวันหยุดนะคะ</p>
                    <p>สมพร : พอจะเข้าใจละ มีอย่างอื่นอีกไหม</p>
                    <p>ดวงใจ : ทางเลือกที่ 3 เป็นกองทุนรวมตราสารหนี้ที่มีกำหนดอายุโครงการคะ เช่น กองทุนที่กำลังเสนอขายตามหนังสือชี้ชวนส่วนสรุปนี้มีรอบระยะเวลาการลงทุนประมาณ 180 วันหรือ 6 เดือนค่ะ นโยบายการลงทุนจะนำเงินส่วนใหญ่ไปลงทุนในตราสารหนี้ภาคเอกชนทั้งใน และต่างประเทศ ที่มีฐานะการเงินในระดับลงทุนได้ และตราสารหนี้ที่ให้ผลตอบแทนสูงต้องเป็นผู้ลงทุนที่มีคุณสมบัติตามที่กำหนดไว้นะคะ ถึงจะสามารถลงทุนได้ ต้องมีความ เสี่ยงระดับ 4 คือ ปานกลางค่อนข้างต่ำ มีรายละเอียดของตราสารหนี้ที่ผู้จัดการกองทุนคาดว่าจะไปลงทุนในเอกสาร ผลตอบแทนที่แสดงเป็นการคาดการณ์ผลตอบแทนที่ได้รับจริงอาจจะแตกต่างไปบ้าง ขึ้นอยู่กับว่าตอนที่ผู้จัดการกองทุนนำเงินไปลงทุนจะได้ผลตอบแทน เท่าไหร่ก็จะพอทราบผลตอบแทนที่คาดว่าจะได้รับเมื่อครบกำหนด แต่กองทุนนี้จะไม่มีสภาพคล่องเหมือน 2 กองทุนก่อน คือจะไม่สามารถขายคืนก่อนครบกำหนดได้เลย</p>
                    <p>สมพร : เหมือนกับการฝากประจำใช่ไหม</p>
                    <p>ดวงใจ : มีหลายอย่างที่แตกต่างค่ะ เช่น กองทุนรวมนำเงินไปลงทุนในตราสารหนี้ภาคเอกชนจึงมีความเสี่ยงหากเกิดการผิดนัดชำระหนี้ แตกต่างจากการฝากเงินกับธนาคาร จึงมีโอกาสได้รับผลตอบแทนสูงกว่าอีกเรื่องคือด้านสภาพคล่อง การฝากประจำหากคุณสมพรต้องการถอนก่อนครบกำหนดธนาคารอาจจะคิดดอกเบี้ยให้เท่ากับการฝากออมทรัพย์ แต่กองทุนรวมตราสารหนี้ที่มีกำหนดอายุโครงการไม่สามารถขายคืนได้ก่อนครบกำหนด และเมื่อครบกำหนดแล้วเฉพาะกองนี้จะได้เงินหลังจากวันครบกำหนด 2 วันทำการหรือ ตามที่ บลจ.กำหนดไว้ในหนังสือชี้ชวน ในส่วนการซื้อนั้นก็แตกต่างกัน การฝากเงินจะ ฝากวันทำการวันไหนก็ได้ การซื้อกองทุนตลาดเงิน หรือกองทุนตราสารหนี้ทั่วไปก็ เหมือนกันซื้อวันทำการไหนก็ได้ก่อนเวลาที่กำหนด แต่กองทุนตราสารหนี้ที่มีกำหนดอายุ โครงการจะเปิดซื้อขายเป็นรอบ เช่น กองทุนที่นำเสนอนี้เปิดขายถึงวันพรุ่งนี้เท่านั้น ถ้ามาสัปดาห์หน้าก็ต้องรอดูว่าทาง บลจ. จะมีการออกกองทุนตราสารหนี้แบบมีกำหนด ระยะเวลาออกมาใหม่หรือไม่ และอาจมีนโยบายการลงทุนที่แตกต่างกัน หรือมีรอบระยะ เวลาแตกต่างกันได้ค่ะ</p>
                    <p>สมพร : พวก LTF ล่ะ เห็นในหนังสือพิมพ์ว่าได้ผลตอบแทนดีมากเลย เป็นกองทุนประเภทไหนหรือ</p>
                    <p>ดวงใจ : กองทุน LTF หรือกองทุนรวมหุ้นระยะยาว มีนโยบายการลงทุนส่วนใหญ่ในหุ้น ทำให้มีโอกาสสร้างผลตอบแทนสูงกว่าการลงทุนในตราสารหนี้ในระยะยาว แต่ความเสี่ยงก็สูงมากเช่นกัน ผู้ลงทุนในกองทุน LTF จะได้รับสิทธิในการยกเว้นภาษีเงินได้บุคคลธรรมดาตามเงื่อนไขที่กรมสรรพากรกำหนด ข้อมูลที่คุณสมพรแจ้งไว้ว่าไม่มีรายได้ประจำจากเงินเดือนแล้ว คุณสมพรยังมีการยื่นเสียภาษีเงินได้บุคคลธรรมดาประจำปีไหมคะ</p>
                    <p>สมพร : ตัวฉันเองไม่ได้ยื่นเสียภาษี สามีฉันเป็นข้าราชการบำนาญเขายังยื่นอยู่ ส่วนฉันไม่ได้ยื่น เสียภาษีแล้ว</p>
                    <p>ดวงใจ : กองทุน LTF จะเหมาะสำหรับบุคคลธรรดาที่ต้องยื่นเสียภาษีเท่านั้นค่ะ หากไม่มีเงินได้บุคคลธรรมดาเพื่อยื่นภาษี หนูแนะนำให้ลงทุนกองทุนรวมทั่วไปดีกว่า แต่กองทุนหุ้นจะมีความเสี่ยงสูงเกินกว่าระดับความเสี่ยงที่ยอมรับได้ของคุณสมพรนะคะ</p>
                    <p>สมพร : ลงทุนในหุ้นหรือฉันว่าเอาไว้ก่อนดีกว่า ไว้ฉันพาลูกมาคุยกับหนูดีกว่า เขาต้องเสียภาษีและอยากลงทุนเหมือนกัน สรุปว่าหนูเลือกให้ฉันหน่อยสิว่าซื้ออะไรบ้างดี</p>
                    <p>ดวงใจ : หนูให้ข้อมูลได้ แต่คุณสมพรต้องเป็นผู้ตัดสินใจค่ะ เช่น กองทุนตลาดเงิน มีความเสี่ยงต่ำผลตอบแทนคาดหวังก็ต่ำกว่ากองทุนอื่น มีสภาพคล่องสูง ถ้าต้องการขายคืนเพื่อใช้ เงินสดต้องแจ้งล่วงหน้าก่อน 1 วันทำการ ภายในเวลาที่กำหนด ส่วนกองทุนตราสารหนี้มีโอกาสได้ผลตอบแทนเพิ่มขึ้น ความเสี่ยงในระยะสั้นก็เพิ่มขึ้นเช่นกัน ถ้าต้องการใช้เงินเฉพาะกองนี้ ต้องแจ้งล่วงหน้า 2 วันทำการ ส่วนกองทุนตราสารหนี้ที่มีกำหนดอายุโครงการจะพอทราบผลตอบแทนหลังจากลงทุนไปแล้ว แต่ไม่มีสภาพคล่องในระหว่างรอบการลงทุน คุณสมพรต้องพิจารณาและตัดสินใจว่ารับความเสี่ยงและข้อจำกัดได้อย่างไรค่ะ</p>
                    <p>สมพร : เงินส่วนนี้ฉันไม่ต้องการสภาพคล่องเท่าไหร่ เอาเป็นว่าแบ่งไปลงทุนในกองทุนรอบ 6 เดือน 10,000,000 บาท กองทุนตราสารหนี้ 3,000,000 บาท และกองทุนตลาดเงิน 2,000,000 บาทนะ ส่วนอีก 5,000,000 บาท ฉันจะไปคุยกับลูกดูก่อน</p>
                    <p>ดวงใจ : หนูเตรียมเอกสารใบคำขอเปิดบัญชี ใบคำสั่งซื้อให้ และมีเอกสารแสดงคุณสมบัติว่ามิใช่ผู้ลงทุนรายย่อยสำหรับการลงทุนในกองทุนตราสารหนี้ที่มีกำหนดอายุโครงการเนื่องจากมีการลงทุนในตราสารหนี้ที่มีความเสี่ยงสูงบางส่วนตามที่ได้แจ้งไว้ตอนต้น เอกสาร เรียบร้อยแล้ว หนูขอนำส่งให้หัวหน้างาน หรือผู้จัดการสาขาพิจารณาสักครู่ เนื่องจากคุณสมพรมีอายุเกิน 60 ปี ต้องมีหัวหน้างานพิจารณาคำแนะนำอีกครั้งค่ะ</p>
                </div>
                <h4 class="text-primary">กรณีการให้คำแนะนำการลงทุนในตราสารหนี้ หรือกองทุนรวมที่มีความเสี่ยงระดับปานกลาง-ต่ำ</h4>
                <p><span class="ps-5">คุณสมพรและคุณสมภพ (ลูกชาย) เดินทางไปที่สาขาของธนาคารเดิม เพื่อขอคำแนะนำการลงทุนเพิ่มเติมจากผู้แนะนำการลงทุนสำหรับสินทรัพย์การลงทุนที่มีความเสี่ยงเพิ่มขึ้น</span></p>
                <div class="alert alert-primary">
                    <p>สมภพ : ผมอยากขอคำแนะนำการลงทุนให้คุณแม่สำหรับการลงทุนหลังเกษียณอายุครับ</p>
                    <p>ดวงใจ : เมื่อครั้งก่อนคุณสมพรลงทุนในกองทุนตราสารหนี้ และกองทุนรวมตราสารหนี้ที่มีกำหนดอายุโครงการ 6 เดือน เพื่อสร้างผลตอบแทนที่ดีกว่าการฝากเงิน และบริหารสภาพคล่อง ไม่ทราบว่าคุณสมพรมีวัตถุประสงค์การลงทุนเพิ่มเติมอย่างไรคะ</p>
                    <p>สมพร : ฉันอยากได้ผลตอบแทนที่สูงขึ้น ลงทุนยาวขึ้นอีกหน่อยก็ไม่เป็นไรเงินส่วนนี้อีก 4-5 ปี ยังไม่ได้ใช้ แต่ไม่เอาการลงทุนในหุ้นนะ</p>
                    <p>ดวงใจ : ช่วงนี้มีการเสนอขายพันธบัตรออมทรัพย์ของกระทรวงการคลังอายุ 3 ปี ดอกเบี้ยร้อยละ 2.0 ต่อปี (ข้อมูล ณ ธันวาคม 2559) จ่ายดอกเบี้ยปีละ 2 ครั้ง ในช่วงกลางเดือนมิถุนายนและธันวาคม โดยกระทรวงการคลังจะทำการหักภาษี ณ ที่จ่ายร้อยละ 15 ของจำนวน ดอกเบี้ยจ่าย การจองซื้อขั้นต่ำเริ่มต้นที่ 1,000 บาท สูงสุดไม่เกิน 2,000,000 บาท ตาม ในหนังสือชี้ชวนการจำหน่ายฉบับนี้ค่ะ</p>
                    <p>สมภพ : อยากได้ผลตอบแทนที่สูงกว่านี้มีไหมครับ</p>
                    <p>ดวงใจ : หากยังคงต้องการความปลอดภัยของเงินลงทุนต้องลงทุนในพันธบัตรรัฐบาลที่มีอายุเพิ่มขึ้น ตอนนี้มีพันธบัตรออมทรัพย์กระทรวงการคลังอายุ 7 ปี ดอกเบี้ยร้อยละ 2.56 (ข้อมูล ณ ธันวาคม 2559) อาจจะนานกว่าความต้องการของคุณดวงใจนิดหน่อยแต่ได้ผลตอบแทน เพิ่มขึ้น เงื่อนไขการจ่ายดอกเบี้ยเหมือนกันค่ะ</p>
                    <p>สมภพ : 7 ปีนานเกินไปหน่อยครับ หากคุณแม่ต้องการเงินใช้ก่อนหน้าที่จะครบกำหนดไถ่ถอนทำได้ไหมครับ</p>
                    <p>ดวงใจ : ตามหนังสือชี้ชวนมีการระบุให้ผู้ถือกรรมสิทธิ์สามารถขายพันธบัตรก่อนวันครบกำหนดไถ่ถอนได้หลังจากการจ่ายดอกเบี้ยครั้งแรกในเดือนมิถุนายน 2560 ตามรายละเอียดแต่จะทำการขายในระหว่างระยะเวลา 30 วันก่อนวันกำหนดจ่ายคืนเงินต้นมิได้ สามารถขายให้สถาบันการเงินหรือบุคคลอื่นตามราคาที่ตกลงกัน เพราะฉะนั้น จำนวนเงินที่ขายได้อาจจะไม่เท่ากับมูลค่าไถ่ถอนตามที่ระบุในหน้าพันธบัตรค่ะ</p>
                    <p>สมพร : มีทางเลือกอื่นที่ได้ผลตอบแทนเพิ่มขึ้นแล้วอายุไม่ยาวมากไหม</p>
                    <p>ดวงใจ : หากต้องการผลตอบแทนเพิ่มขึ้นมีทางเลือกลงทุนในตราสารหนี้ภาคเอกชนหรือหุ้นกู้ ช่วงนี้เรามีเสนอขายหุ้นกู้ของบริษัท กขค. ซึ่งเป็นบริษัทตัวแทนจำหน่ายอุปกรณ์เคลื่อนที่พวกโทรศัพท์มือถือ และ Tablet อายุ 3 ปีอัตราดอกเบี้ยร้อยละ 3.9 ต่อปี ชำระดอกเบี้ยทุก 3 เดือน ได้รับการจัดอันดับความน่าเชื่อถือ “BBB” หรือในระดับลงทุนได้ (investment grade) มีแนวโน้มคงที่จากบริษัท ทริสเรทติ้ง จำนวนเงินซื้อขั้นต่ำ 500,000 บาท และ เสนอขายให้แก่ผู้ลงทุนสถาบันหรือผู้ลงทุนรายใหญ่ ซึ่งคุณสมพรจัดว่าเป็นผู้ลงทุนรายใหญ่ เนื่องจากมีเงินลงทุนโดยตรงในหลักทรัพย์ตั้งแต่ 10 ล้านบาทขึ้นไปตามที่ระบุในเอกสารเสนอขาย และหนังสือชี้ชวนนี้ อย่างไรก็ตาม การลงทุนในหุ้นกู้ภาคเอกชนมีความเสี่ยงมากกว่าการลงทุนในพันธบัตรรัฐบาลในด้านการชำระคืนเงินต้นและดอกเบี้ย ทว่าหุ้นกู้ของ บริษัท กขค. ได้รับการจัดอันดับความน่าเชื่อถือในระดับ BBB หรือว่าเป็นระดับที่ลงทุนได้ และสอดคล้องกับความเสี่ยงที่ยอมรับได้ของคุณสมพรค่ะ</p>
                    <p>สมภพ : ผมได้ยินเพื่อนพูดถึงกองทุนสร้างรายได้ หรือ Income Fund น่าสนใจไหมครับ</p>
                    <p>ดวงใจ : การลงทุนใน Income Fund ต้องดูที่นโยบายการลงทุนของกองทุนนั้นค่ะ กองทุน Income Fund ส่วนใหญ่เป็นกองทุนผสมที่ลงทุนทั้งในหุ้น ตราสารหนี้ และตราสารหนี้ที่ให้ผลตอบแทนสูง รวมไปถึงทรัสต์เพื่อการลงทุนในอสังหาริมทรัพย์ (REITs) มีเป้าหมายเพื่อการสร้างและจ่ายผลตอบแทนออกมาอย่างสม่ำเสมอ เหมาะสำหรับการลงทุนเพื่อสร้าง รายได้ในระยะยาว บางกองทุนอาจจะมีสัดส่วนการลงทุนสินทรัพย์เสี่ยง เช่น หุ้น หรือ ตราสารหนี้ที่ให้ผลตอบแทนสูงเป็นสัดส่วนหลัก ทว่ากองทุน Income ของที่ทางเราเสนอขายจะลงทุนในหุ้นไม่เกินร้อยละ 30 และลงทุนในตราสารหนี้ที่ให้ผลตอบแทนสูง ไม่เกินร้อยละ 25 กองทุนมีระดับความเสี่ยงปานกลางหรือความเสี่ยงระดับ 5 สูงกว่าระดับความเสี่ยงที่ยอมรับได้ของคุณสมพรอยู่บ้าง มีการจ่ายผลตอบแทนในรูปแบบของ การขายคืนหน่วยลงทุนโดยอัตโนมัติทุกเดือน ผลตอบแทนที่ได้รับไม่ถูกหักภาษี ณ ที่จ่าย และไม่ต้องนำไปคำนวณรวมเป็นเงินได้เพื่อเสียภาษี เนื่องจากเป็นการขายคืนหน่วยลงทุนออกมา ต่างไปจากการจ่ายปันผลที่ต้องมีการหักภาษี ณ ที่จ่ายตามที่กรมสรรพากรกำหนด ผลการดำเนินงานย้อนหลังและรายละเอียดการขายคืนหน่วยลงทุนอยู่ในเอกสารชี้ชวนส่วนสรุปข้อมูลสำคัญนี้ค่ะ หากว่าคุณสมพรมีเป้าหมายการลงทุนเพื่อสร้างรายได้ในระยะยาว ก็สามารถลงทุนได้ แต่จะต้องลงนามในเอกสารการยอมรับความเสี่ยงที่เพิ่มขึ้น</p>
                    <p>สมพร : มีรายละเอียดค่อนข้างเยอะ แล้วหนูว่าฉันซื้อดีไหมล่ะ</p>
                    <p>ดวงใจ : หนูเป็นผู้แนะนำการลงทุนมีหน้าที่ให้ข้อมูลแก่คุณสมพร ส่วนการตัดสินใจลงทุนหรือไม่คนนี้เหมาะสำหรับคุณสมพรต้องเป็นผู้ตัดสินใจด้วยตัวเองค่ะ กองทุนนี้เหมาะสำหรับเป้าหมายการลงทุนเพื่อสร้างรายได้ในระยะยาว มีความเสี่ยงสูงกว่าระดับความเสี่ยงที่ยอมรับได้ของคุณสมพรบ้าง เนื่องจากกองทุนมีโอกาสที่จะปรับตัวอย่างผันผวนในบางระยะเวลา หากคุณสมพรสนใจ อาจเริ่มลงทุนด้วยเงินทุนส่วนน้อยก่อนได้ค่ะ</p>
                    <p>สมภพ : ผมว่าคุณแม่เริ่มลงทุนในกองทุน Income ด้วยเงินจำนวนน้อยก่อนก็ดีครับ</p>
                    <p>สมพร : ตกลงเป็นหุ้นกู้บริษัท กขค. 3 ล้านบาท แล้วกองทุน Income 2 ล้านบาทดีไหม</p>
                    <p>ดวงใจ : คุณสมพรต้องเป็นผู้ตัดสินใจค่ะ หนูจะเตรียมเอกสารจองซื้อของหุ้นกู้ ใบแสดงสถานะการเป็นผู้ลงทุนรายใหญ่ และใบคำสั่งซื้อกองทุน Income และเอกสารยอมรับความเสี่ยงที่สูงกว่าระดับความเสี่ยงที่รับได้ให้ลงนามค่ะ และหนูต้องขออนุญาตนำเอกสารคำสั่งซื้อให้ทางผู้จัดการพิจารณาเหมือนคราวที่แล้วด้วยค่ะ</p>
                </div>
                <h4 class="text-primary">กรณีศึกษาการให้คำแนะนำการลงทุนที่เหมาะสมในตราสารทุน</h4>
                <p><span class="ps-5">คุณจารณี อายุ 55 ปี ทำงานอยู่แบงค์ชาติ ดูแลรับผิดชอบในส่วนของการแลกเปลี่ยนเงินตราโดยลงทุนในผลิตภัณฑ์หลากหลาย เพื่อกระจายความเสี่ยงในทรัพย์สินของตัวเอง เห็นการประชาสัมพันธ์ว่ามีการเปิดให้บริการลงทุนในหลักทรัพย์ต่างประเทศ จึงสนใจลงทุนเพิ่มอีก 1 ผลิตภัณฑ์ และได้โทรศัพท์มาขอรับคำแนะนำในการลงทุนดังนี้</span></p>
                <div class="alert alert-primary">
                    <p>จารณี : คุณวีรัณดา สวัสดีค่ะ จำดิฉันได้ไหมคะ คุณป้าจารณีเอง</p>
                    <p>วีรัณดา : สวัสดีค่ะคุณป้าจา หายไปนานเลย เกือบปีได้นะคะที่เราไม่ได้คุยกันเลยค่ะ</p>
                    <p>จารณี : ป้าก็ดู port อยู่เป็นระยะแหละหนู ช่วงที่หายไปก็ยุ่ง ๆ พอดีลูกสาวที่เพิ่งแต่งงานไป ที่หนูมางานแต่งอ่ะ เค้าย้ายไปอยู่อังกฤษตามสามี ก็เลยถือโอกาสตามไปเลี้ยงหลาน</p>
                    <p>วีรัณดา : ว่าแต่วันนี้ คุณป้าโทรมาสนใจหุ้นตัวไหนเป็นพิเศษที่อยากให้หนูแนะนำไหมคะ แต่ก่อนอื่นหนูขอทบทวนข้อมูลคุณป้าหน่อยนะคะ เพราะปัจจุบันคุณป้าเกษียณอายุแล้ว (IC ทำการสอบถามข้อมูลของลูกค้าที่เปลี่ยนแปลง เช่น อาชีพ รายได้ที่เปลี่ยนแปลง แหล่งที่มา ของรายได้อื่นๆ ฯลฯ) คุณป้าคะ หนูรบกวนคุณป้าอีกเรื่องได้มั้ยคะ เนื่องจาก suitability ที่คุณป้าเคยทำไว้เกิน 2 ปีแล้ว จะขอให้คุณป้าทบทวนข้อมูลอีกครั้งค่ะ</p>
                    <p>จารณี : แหมหนู ระดับป้าแล้วต้องเสี่ยงสูงเท่านั้น ไม่ต้องทำก็ได้มั้ง หนูเองก็คุ้นเคยกับการลงทุนของป้าดี</p>
                    <p>วีรัณดา : ค่ะ หนูทราบว่าคุณป้ารับความเสี่ยงได้สูงที่สุด แต่หนูก็ต้องเรียนให้คุณป้าทราบว่าตอนนี้มีเกณฑ์ทางการออกมากำหนดให้ IC อย่างพวกหนูต้องใช้ความระมัดระวังในการให้คำแนะนำ หรือเสนอบริการที่เหมาะสม โดยต้องมีการทบทวนตามรอบอย่างสม่ำเสมอตามหลักเกณฑ์ และยิ่งต้องระมัดระวังเป็นพิเศษกรณีลูกค้าที่มีอายุ 60 ปี ขึ้นไป หนูเลยต้องขออนุญาตให้คุณป้าทบทวนความเสี่ยงที่คุณป้ายอมรับได้อีกครั้งค่ะ ว่าแต่คุณป้า สะดวกทำผ่าน internet เหมือนที่ทำทุกครั้งหรือไม่คะ หรือจะให้หนูอ่านให้ฟัง</p>
                    <p>จารณี : ป้าขอทำเองดีกว่าจ้ะ จะได้อ่านให้ละเอียดๆ และศึกษาคำถามไปในตัว ถ้าป้าทำแล้ว ป้าจะโทรมาหาหนูอีกครั้งนะจ๊ะ</p>
                </div>
                <p><span class="ps-5">— (ลูกค้าทำแบบประเมิน suitability test) —</span></p>
                <div class="alert alert-primary">
                    วีรัณดา : คุณป้าคะ คะแนนออกมาแล้วนะคะ คุณป้าได้ 29 คะแนน จะเท่ากับระดับความเสี่ยงที่ยอมรับได้ในระดับ 3 หรือระดับปานกลางค่อนข้างสูง ดังนั้น สัดส่วนการลงทุนที่เหมาะสมกับระดับของคุณป้าจะมีรายละเอียดดังนี้นะคะ
                </div>
                <table class="table">
                    <thead class="text-center table-primary">
                        <tr>
                            <th>คะแนนรวม</th>
                            <th>ระดับ</th>
                            <th>ประเภทผู้ลงทุน</th>
                            <th>คำแนะนำ</th>
                        </tr>
                    </thead>
                    <tbody>
                        <tr>
                            <td>\(\Box\) 22 - 29</td>
                            <td class="text-center">3</td>
                            <td>รับความเสี่ยงได้ปานกลางค่อนข้างสูง</td>
                            <td>คุณเป็นบุคคลที่สามารถยอมรับความเสี่ยง<br>ได้ปานกลาง ค่อนข้างสูง เพื่อให้ได้รับ<br>
                                ผลตอบแทนที่สูงขึ้น และยังมุ่งหวังให้<br>เงินลงทุนบางส่วนมีการเติบโต<br>เพิ่มมูลค่า</td>
                        </tr>
                    </tbody>
                </table>
                <small>* สินทรัพย์เสี่ยง หมายถึง ตราสารทุน หน่วยลงทุนของกองทุนรวมต่างประเทศ ทรัพย์สินทางเลือก หรือทรัพย์สินอื่นตามที่ทางการกำหนด</small>
                <table class="table">
                    <thead class="text-center table-primary">
                        <tr>
                            <th rowspan="2">ประเภทผู้ลงทุน</th>
                            <th colspan="5">สัดส่วนการลงทุน</th>
                        </tr>
                        <tr>
                            <th>เงินฝากและตราสารหนี้ระยะสั้น</th>
                            <th>ตราสารหนี้ภาครัฐที่มีอายุมากกว่า 1 ปี</th>
                            <th>ตราสารหนี้ภาคเอกชน</th>
                            <th>ตราสารทุน</th>
                            <th>การลงทุนทางเลือก*</th>
                        </tr>
                    </thead>
                    <tbody class="text-center">
                        <tr>
                            <td class="text-start">เสี่ยงปานกลางค่อนข้างสูง</td>
                            <td><10%</td>
                            <td colspan="2"><60%</td>
                            <td><30%</td>
                            <td><10%</td>
                        </tr>
                    </tbody>
                </table>
                <small>* รวมถึงสินค้าโภคภัณฑ์ สัญญาซื้อขายล่วงหน้า</small>
                <div class="alert alert-primary">
                    <p>วีรัณดา : ทีนี้เราจะมาลงในรายละเอียดของสัดส่วนการลงทุนที่เหมาะสม ตามระดับความเสี่ยงของคุณป้ากันนะคะ สัดส่วนแรก คือ การลงทุนในเงินฝากและตราสารหนี้ระยะสั้นซึ่งก็คือ ลงทุนในหุ้นกู้ของภาครัฐ ที่มีอายุคงเหลือไม่เกิน 1 ปี ซึ่งสัดส่วนนี้ ก็คือ การลงทุนที่คุณป้าลงทุนก่อนที่จะมาเริ่มเล่นหุ้น ต่อมา สัดส่วนที่ 2 ซึ่งจะเป็นสัดส่วน ที่ให้น้ำหนักการลงทุนมากกว่าสัดส่วนอื่นๆ โดยเราเลือกลงทุนได้ระหว่างตราสารหนี้ภาครัฐที่มีอายุมากกว่า 1 ปี และตราสารหนี้ภาคเอกชน</p>
                    <p>จารณี : ว่าแต่ตราสารหนี้ทั้ง 2 ประเภท มันประกอบไปด้วยแบบไหนบ้างอ่ะหนู</p>
                    <p>วีรัณดา : จากระดับความเสี่ยงที่คุณป้าได้ระดับ 3 คุณป้าจะเห็นว่าตราสารหนี้ที่ลงทุนได้จะเป็นตราสารหนี้ที่มีระดับความเสี่ยง 1-5 โดยตราสารหนี้ที่มีความเสี่ยงระดับ 1 ซึ่งก็คือตราสารหนี้ตามสัดส่วนแรกที่ได้บอกคุณป้าไปค่ะ ทีนี้ เรามาดูระดับความเสี่ยงที่ 2-5 กันต่อเลยนะคะ</p>
                    <ul>
                        <li>ความเสี่ยงระดับ 2 : ตราสารหนี้ภาครัฐ อายุคงเหลือตั้งแต่ 1-5 ปี<br>: ตราสารหนี้ที่มีอันดับความน่าเชื่อถือตั้งแต่ AA- ขึ้นไป ที่มีอายุคงเหลือไม่เกิน 1 ปี</li>
                        <li>ความเสี่ยงระดับ 3 : ตราสารหนี้ภาครัฐ อายุคงเหลือมากกว่า 5 ปี<br>
                            : ตราสารหนี้ที่มีอันดับความน่าเชื่อถือตั้งแต่ AA- ขึ้นไป ที่อายุคงเหลือตั้งแต่ 1-5 ปี<br>
                            : ตราสารหนี้ที่มีอันดับความน่าเชื่อถือตั้งแต่ A+, A, A- ที่อายุคงเหลือไม่เกิน 1 ปี</li>
                        <li>ความเสี่ยงระดับ 4 : ตราสารหนี้ที่มีอันดับความน่าเชื่อถือตั้งแต่ AA- ขึ้นไป ที่อายุคงเหลือมากกว่า 5 ปี
                            <br>: ตราสารหนี้ที่มีอันดับความน่าเชื่อถือตั้งแต่ A+, A, A- ที่อายุคงเหลือตั้งแต่ 1 ปีขึ้นไป
                            <br>: ตราสารหนี้ที่มีอันดับความน่าเชื่อถือ BBB+, BBB, BBB-
                            <br>: หุ้นกู้อนุพันธ์หรือหุ้นกู้ที่มีเงื่อนไขซับซ้อนที่มี Underlying เป็นหลักทรัพย์/ดัชนีหุ้น หรือตราสารหนี้/อัตราดอกเบี้ย ภายในประเทศที่แพร่หลายและมีการประกันเงินต้นไม่ต่ำกว่า 100%
                        </li>
                        <li> ความเสี่ยงระดับ 5 : ตราสารกึ่งหนี้กึ่งทุน (Hybrid Bond)/ตราสารหนี้ที่ให้สิทธิผู้ออก ไถ่ถอนก่อนกำหนด</li>
                    </ul>
                </div>
                <div class="alert alert-primary">
                    <p>จารณี : แล้วถ้าป้าอยากอ่านรายละเอียดของระดับความเสี่ยงของตราสารหนี้หรือกองทุนรวมระดับอื่นๆ ป้าจะไปหาข้อมูลได้จากที่ไหน</p>
                    <p>วีรัณดา : คุณป้าศึกษาเพิ่มเติมได้จากตรงที่คุณป้าทำ suitability ได้เลยนะคะ จะมีคำอธิบายประกอบอยู่ค่ะ เราไปต่อกันที่สัดส่วนที่ 3 การลงทุนในตราสารทุน ซึ่งเป็นสัดส่วนที่คุณป้าชอบที่สุด และจากคะแนนของคุณป้าที่ทำได้ในรอบนี้ เราสามารถลงทุนในตราสารทุนได้ ในระดับปานกลาง ดังนั้น หนูขอแนะนำให้คุณป้าลงทุนในหุ้นประเภท หุ้นปันผล หรือ หุ้นแบบ growth stock น่าที่จะเหมาะกับการลงทุนของคุณป้าในช่วงเวลานี้มากกว่าที่จะไปเล่นหุ้นประเภท day trade หรือหุ้นเก็งกำไร ถึงแม้ที่ผ่านๆ มา คุณป้าจะชอบเล่นหุ้นกลุ่มนี้ เพียงแต่ว่าช่วงนี้ตลาดบ้านเราผันผวนหนักมาก หุ้นพวกนี้ก็จะมีความเสี่ยงที่สูงมากด้วยเช่นกัน แต่การเล่นหุ้นปันผล ก็ไม่ได้ปิดกั้นให้เราเล่นแบบเก็งกำไรได้นะคะ เพราะยังไงแล้วสำหรับผู้ลงทุน การเก็งกำไรจากหุ้นปันผลก็เป็นหนึ่งในแนวทางการลงทุน และยังเป็นหนึ่งในแนวทางการเลือกหุ้นของผู้ลงทุน เพราะผู้ลงทุนสามารถทำกำไรจากเงินปันผลที่บริษัทหรือกิจการจ่ายให้แก่ผู้ถือหุ้นได้ แต่ต่อให้เราเลือกเล่นหุ้นปันผลเราก็ยังคงต้องศึกษาข้อมูลหรือดูแนวโน้มของกิจการนั้นๆ เพราะท้ายที่สุดแล้วผลการ ดำเนินงานของบริษัทจะเป็นตัวกำหนดว่าผู้ถือหุ้นจะได้รับเงินปันผลเท่าไหร่ และยัง สามารถเป็นตัวกำหนดราคาหุ้นในตลาดได้ด้วยค่ะ</p>
                    <p>จารณี : มันก็จริงอย่างที่หนูว่าแหละ ผันผวนจนน่ากลัว เมื่อก่อนป้าละชอบนักกับหุ้นที่ต้องเล่นเก็งกำไรเนี่ย แต่ในท้ายที่สุดป้าเคยลองทำตัวเลขของพอร์ตที่ป้าเล่นหุ้นแบบหุ้นปันผล กับหุ้นเก็งกำไร ผลปรากฏว่าป้าได้กำไรจากหุ้นปันผลมากกว่าหุ้นเก็งกำไรหลายเท่าตัว เพียงแต่ต้องให้เวลากับหุ้นพวกนี้นิดนึง ว่าแต่ในส่วนของหุ้นแบบ growth stock หล่ะหนู</p>
                    <p>วีรัณดา : สำหรับหุ้นแบบ growth stock หุ้นนี้ถือได้ว่าเป็นหุ้นที่ได้รับความสนใจจากผู้ลงทุนไทยเป็นอย่างมาก โดยหุ้นกลุ่มพวกนี้จะเป็นหุ้นที่เน้นการเติบโต (ของดี ราคาสูง) มีลักษณะเด่นของหุ้น โดยเป็นหุ้นที่มีผลการดำเนินงานเติบโตโดดเด่นกว่าตลาด โดยหุ้นที่จะบอกได้ว่าเป็นหุ้นแบบ growth stock สามารถแบ่งได้ 3 ลักษณะดังนี้ค่ะ</p>
                    <ol class="ps-5">
                        <li>หุ้นที่มีอัตราการจ่ายเงินปันผลต่ำกว่าค่าเฉลี่ยของตลาดหรือของกลุ่มเดียวกัน <br>: เนื่องจากบริษัทลักษณะนี้จะต้องสำรองเงินทุนหมุนเวียนไว้สำหรับการขยายกิจการของตนเอง ซึ่งจะทำให้ผลตอบแทนที่สูงกว่าการจ่ายเงินปันผลให้แก่ผู้ถือหุ้น</li>
                        <li>หุ้นที่มีการซื้อขายที่ P/E ratio สูงกว่าค่าเฉลี่ยของตลาดหรือของกลุ่ม <br>: เนื่องจากบริษัทประเภทนี้มีผลการดำเนินงานที่ดี ทั้งในแง่รายได้และความสามารถในการทำกำไรจึงทำให้ผู้ลงทุนยอมจ่ายเงินซื้อแพง หรือที่ P/E ratio สูงนั่นเอง</li>
                        <li>หุ้นที่มีการซื้อขายที่ P/BV ratio สูงกว่าค่าเฉลี่ยตลาดหรือของกลุ่ม <br>: หุ้นประเภทนี้จะมีลักษณะโดยรวมคล้ายคลึงกับประเภทที่ 2</li>
                    </ol>
                </div>
                <div class="ps-3">
                </div>
                <div class="alert alert-primary">
                    <p>จารณี : ที่นักวิเคราะห์ชอบพูดกันใช่มั้ยว่า growth stock คือหุ้นที่ซื้อขายแบบ P/E ratio และ P/BV ratio สูงแต่ dividend yield ต่ำ</p>
                    <p>วีรัณดา : ใช่ที่สุดเลยค่ะคุณป้า เรามาดูสัดส่วนสุดท้ายกันนะคะ ซึ่งก็คือ การลงทุนทางเลือกโดยสัดส่วนตรงนี้ คุณป้าสามารถลงทุนกับอะไรก็ได้ที่นอกเหนือจากที่เราคุยกันมาทั้งหมด โดยเป็นไปได้ทั้งตัว TFEX หรือ สินค้าโภคภัณฑ์ รวมถึงการลงทุนในหลักทรัพย์ต่างประเทศ อย่างที่คุณป้าสนใจด้วยค่ะ</p>
                    <p>จารณี : แต่ถ้าทำคะแนนได้แค่ระดับนี้ แล้วป้าจะลงทุนในหลักทรัพย์ต่างประเทศได้หรือหนู</p>
                    <p>วีรัณดา : คุณป้าไม่ต้องกังวลนะคะ ระดับความเสี่ยงที่คุณป้าทำได้ รวมถึงสัดส่วนการลงทุนที่เหมาะสมของคุณป้า ตามที่หนูแนะนำไปมันเป็นเพียงคำแนะนำเบื้องต้นในการจัดสรรการลงทุนที่เหมาะสมตามผลการประเมิน ยังไงแล้วก่อนที่คุณป้าจะตัดสินใจลงทุนในผลิตภัณฑ์ใดๆ หนูต้องอธิบายลักษณะของผลิตภัณฑ์ให้คุณป้าเข้าใจอย่างดีที่สุด รวมถึง เงื่อนไขผลตอบแทนและความเสี่ยงของผลิตภัณฑ์ดังกล่าวก่อนอยู่แล้วค่ะ ผลของคะแนน suitability ที่ออกมามันก็เป็นตัวช่วยหนึ่ง ที่ช่วยบอกลูกค้าว่าระดับความเสี่ยงที่เหมาะสมของลูกค้าที่จะยอมรับความเสี่ยงที่เกิดขึ้นได้อยู่ในขั้นไหน เพื่อประกอบการตัดสินใจลงทุนและสำหรับสัดส่วนการลงทุนที่เหมาะสมของคุณป้าตามที่หนูแนะนำไป มันเป็นเพียงคำแนะนำเบื้องต้นในการจัดสรรการลงทุนที่เหมาะสมตามผลการประเมิน ยังไงแล้วก่อนที่คุณป้าจะตัดสินใจลงทุนในผลิตภัณฑ์ใดๆ หนูต้องอธิบายลักษณะของผลิตภัณฑ์ให้คุณป้าเข้าใจอย่างดีที่สุด ไม่ว่าจะเป็น เงื่อนไขผลตอบแทน ความเสี่ยงต่างๆ ของผลิตภัณฑ์หรือปัจจัยอะไรบ้างที่อาจส่งผลกระทบทั้งทางตรงหรือทางอ้อมกับผลิตภัณฑ์ที่เราเลือก จะลงทุนค่ะ</p>
                    <p>จารณี : ถ้างั้น วันนี้หนูสะดวกอธิบายป้าเรื่องการลงทุนในหลักทรัพย์ต่างประเทศมั้ยลูก เอาแบบคร่าวๆ ก็ได้นะ</p>
                    <p>วีรัณดา : ได้ค่ะคุณป้า สำหรับการลงทุนในหลักทรัพย์ต่างประเทศนั้น ขั้นตอนการเปิดบัญชีก็คล้ายๆ กับการเปิดบัญชีหลักทรัพย์ทั่วไปนะคะ เพียงแต่จะมีเงื่อนไขเพิ่มเติม ดังนี้ค่ะ ก่อนอื่นเลยเราต้องขออนุญาตจากทางธนาคารแห่งประเทศไทย (แบงค์ชาติ) กับทางสำนักงานคณะกรรมการ ก.ล.ต. โดยในส่วนของแบงก์ชาติจะเป็นการขออนุมัติในเรื่องของการที่ลูกค้าจะไปลงทุนในหลักทรัพย์ต่างประเทศ และสำหรับของสำนักงานคณะกรรมการ ก.ล.ต. นั้น จะเป็นการขออนุมัติวงเงินจัดสรรเพื่อการลงทุนในหลักทรัพย์ต่างประเทศค่ะ และสำหรับการซื้อขายหลักทรัพย์ต่างประเทศนั้น เราจะซื้อขายกัน ผ่านประเภทบัญชี cash balance เท่านั้น โดยลูกค้าต้องวางเงินสดกับบริษัทก่อนส่งคำสั่งซื้อหลักทรัพย์ในต่างประเทศ และเงื่อนไขสำคัญที่ลูกค้าต้องทราบเกี่ยวกับเงินที่ วางไว้ คือ เงินที่วางไว้กับบริษัทที่อยู่ในสกุลเงินต่างประเทศ และเงินของลูกค้าที่อยู่ต่างประเทศ ลูกค้าจะไม่ได้รับดอกเบี้ยหรือผลประโยชน์อื่นใดจากเงินดังกล่าว ความเสี่ยง ที่สำคัญที่สุดของการซื้อขายหลักทรัพย์ต่างประเทศที่คุณป้าต้องทราบ คือ ความเสี่ยงที่ เกี่ยวกับอัตราแลกเปลี่ยน เนื่องจากการลงทุนในหลักทรัพย์ต่างประเทศมีการชำระเงิน เป็นเงินตราต่างประเทศ ผลตอบแทนที่ได้รับจากการลงทุนอาจได้รับผลกระทบอย่าง มีนัยสำคัญจากความเสี่ยงของอัตราแลกเปลี่ยน ซึ่งความเสี่ยงด้านนี้ย่อมเกิดขึ้นหาก มูลค่าของเงินตราต่างประเทศมีการเปลี่ยนแปลงมูลค่าเมื่อเทียบกับมูลค่าของเงินบาทซึ่งเหตุการณ์นี้อาจเกิดขึ้นได้ในช่วงระยะเวลาใดเวลาหนึ่ง หรืออาจเกิดขึ้นอย่างถาวร หากคุณป้าเข้าใจและสามารถยอมรับความเสี่ยงในจุดนี้ได้ ก็จะลงทุนในหลักทรัพย์ต่างประเทศได้ค่ะ</p>
                    <p>คุณป้าคะ เงินลงทุนของคุณป้ามีความจำเป็นต้องใช้เป็นค่าใช้จ่ายในชีวิตประจำวันอื่นๆ ไหมคะหรือสามารถใช้เป็นเงินลงทุนได้ 2-3 ปี ค่ะ</p>
                    <p>จารณี : ป้ามีเงินพร้อมลงทุนทั้งหมด 10 ล้านบาท ในส่วนนี้กันมาจากการใช้ในชีวิตประจำวัน และเงินที่เก็บเมื่อเกษียณอายุจ๊ะหนู</p>
                    <p>วีรัณดา : ถ้าอย่างนั้นไม่มีปัญหาค่ะ หนูจะส่งรายละเอียดทั้งหมดให้คุณป้าทาง e-mail คุณป้าสะดวกเข้ามาพบวันไหนคะ หนูอยากอธิบายโดยละเอียดเกี่ยวกับการจัดสรรเงินลงทุนในสินทรัพย์ ต่างๆ ให้เหมาะสมกับระดับการยอมรับความเสี่ยง ผลตอบแทนที่คาดหวัง และความต้องการอื่นตามวัตถุประสงค์ของคุณป้าค่ะ</p>
                    <p>จารณี : หนูส่งรายละเอียดคร่าวๆ มาให้ป้าดูทาง e-mail ก่อนก็ได้นะลูก เดี๋ยวป้าขอดูข้อมูลก่อน แล้วป้าจะโทรมานัดหนูอีกทีจ้ะ</p>
                    <p>วีรัณดา : ขอบคุณคุณป้ามากนะคะ ที่ยังไว้ใจและยินดีให้หนูนำเสนอผลิตภัณฑ์และบริการที่เหมาะสม กับคุณป้าอีกครั้ง</p>
                </div>
            </div>
            <div id="section8">
                <h2 class="text-primary">ขอบเขตการทำหน้าที่ของผู้แนะนำการลงทุนในการให้คำแนะนำการลงทุนที่เหมาะสม</h2>
                <p><span class="ps-5">ตามหลักเกณฑ์ของสำนักงานคณะกรรมการ ก.ล.ต. ผู้แนะนำการลงทุน (investment consultant) หมายถึง บุคคลที่ให้คำแนะนำการลงทุนแก่ผู้ลงทุน ซึ่งได้แก่ การติดต่อเพื่อชักชวนให้มีการลงทุน หรือ การให้คำแนะนำเพื่อการซื้อขายหรือลงทุนในผลิตภัณฑ์ในตลาดทุนโดยไม่มีการวางแผนหรือการวิเคราะห์การลงทุนประกอบการให้คำแนะนำ ซึ่งนอกจากการให้คำแนะนำการลงทุนในผลิตภัณฑ์ที่ตนเองได้รับความเห็นชอบแล้ว ผู้แนะนำการลงทุนยังมีหน้าที่ต้องพูดคุยให้คำแนะนำเกี่ยวกับแนวทางการจัดสรรสินทรัพย์การลงทุนเบื้องต้น (basic asset allocation) เพื่อให้ผู้ลงทุนเข้าใจความสำคัญในการจัดสรรและกำหนดสัดส่วนการลงทุนหรือการทำธุรกรรมที่เหมาะสมอีกด้วย</span></p>
                <p><span class="ps-5">โดยเริ่มต้นจากการให้ผู้ลงทุนทำแบบประเมินความเหมาะสมในการลงทุนเสียก่อน โดยที่แบบประเมินดังกล่าว อาจจะเป็นของสำนักงานคณะกรรมการ ก.ล.ต. หรือเป็นแบบประเมินที่สถาบันการเงินจัดทำขึ้นเองซึ่งหลังจากได้ผลประเมินถึงระดับความเสี่ยงที่ยอมรับได้ในการลงทุนของผู้ลงทุนแล้ว ผู้แนะนำการลงทุนก็มีหน้าที่ต้องแจ้งแนวทางการจัดสรรสัดส่วนการลงทุนที่เหมาะสมตามผลที่ได้รับจากการประเมินให้ผู้ลงทุนทราบ เพื่อใช้เป็นข้อมูลสำหรับการตัดสินใจลงทุนต่อไป ทั้งนี้มีข้อสังเกตว่า คำแนะนำเกี่ยวกับการจัดสรรสัดส่วนการลงทุนดังกล่าว จะอาศัยข้อมูลจากการตอบแบบสอบถามของผู้ลงทุนเท่านั้น โดยไม่ได้มีการจัดเก็บหรือสอบถามข้อมูลเชิงลึกจากผู้ลงทุนเพิ่มเติมแต่อย่างใด</span></p>
                <p><span class="ps-5">อนึ่ง ข้อพึงระวังสำหรับผู้แนะนำการลงทุน ก็คือ การให้บริการวางแผนการลงทุนแบบเฉพาะเจาะจงโดยการวิเคราะห์ข้อมูลเชิงลึกเกี่ยวกับระดับความเสี่ยงที่ยอมรับได้และเป้าหมายในการลงทุน ซึ่งต้องอาศัยการจัดเก็บข้อมูลเชิงลึกจากผู้รับคำปรึกษาเพิ่มเติม เพื่อนำข้อมูลที่ได้ไปใช้ประกอบการวางแผนและให้คำแนะนำการลงทุนแบบเฉพาะเจาะจงสำหรับผู้ลงทุนแต่ละรายนั้น เป็นสิ่งที่ผู้แนะนำการลงทุนไม่สามารถทำได้ เนื่องจากงานดังกล่าวอยู่ภายใต้ขอบเขตการทำหน้าที่ของ "ผู้วางแผนการลงทุน" (investment planner) ซึ่งเป็นใบอนุญาตอีกประเภทหนึ่งที่จำเป็นต้องอาศัยความรู้ความเข้าใจที่เกี่ยวข้องกับการวางแผนทางการเงินในระดับที่สูงขึ้น</span></p>
                <p><span class="ps-5">อย่างไรก็ตาม การพูดคุยและสอบถามข้อมูลเพิ่มเติมที่จะเป็นประโยชน์สำหรับการให้คำแนะนำการลงทุน เป็นสิ่งที่ผู้แนะนำการลงทุนสามารถทำได้หากไม่ได้ขยายขอบเขตการให้บริการไปสู่การวางแผนการลงทุนแบบเฉพาะเจาะจง แต่ทั้งนี้การที่ผู้แนะนำการลงทุนได้เข้าใจแนวคิดและหลักการเกี่ยวกับการ จัดเก็บรวบรวมและวิเคราะห์ข้อมูลลูกค้ารวมถึง กระบวนการให้คำแนะนำการลงทุนที่เหมาะสม ย่อมเป็นประโยชน์ต่อผู้แนะนำการลงทุนในการนำความรู้ที่ได้ไปประยุกต์ใช้กับการให้คำแนะนำการลงทุนเพื่อให้ ผู้ลงทุนสามารถลงทุนได้อย่างเหมาะสมกับระดับความเสี่ยงที่ยอมรับได้ของตนเอง</span></p>
            </div>
            <div id="summary">
                <h1 class="text-primary">บทสรุป</h1>
                <p><span class="ps-5">การให้คำแนะนำการลงทุนมีแนวโน้มที่จะทวีความสำคัญมากขึ้น เนื่องจากประชากรไทยมีอายุขัยที่ยืนยาวมากยิ่งขึ้น ตลาดแรงงานมีความมั่นคงที่น้อยลง ตลอดจนความมั่งคั่งที่เพิ่มมากขึ้นของผู้รับคำปรึกษาโดยเฉพาะอย่างยิ่งในแถบประเทศเอเชีย รวมไปถึงอัตราดอกเบี้ยจากการฝากเงินกับธนาคารพาณิชย์ลดลง ในขณะที่นวัตกรรมทางการเงินได้ส่งผลทำให้ทางเลือกในการลงทุนต่างๆ อาจมีความซับซ้อนมากขึ้นดังนั้น ผู้ให้คำแนะนำการลงทุนจึงต้องมีความรู้ความเข้าใจเป็นอย่างดีเกี่ยวกับผลิตภัณฑ์การลงทุน หรือผู้รับคำปรึกษามีความต้องการที่จะได้รับคำแนะนำในการลงทุนที่เหมาะสมมากขึ้น</span></p>
                <p><span class="ps-5">ทั้งนี้ การให้คำแนะนำการลงทุนที่เหมาะสมนั้น จะคำนึงถึงผู้รับคำปรึกษาเป็นสำคัญ ดังนั้น การทำความรู้จักกับผู้รับคำปรึกษาเพื่อเก็บรวบรวมและวิเคราะห์ข้อมูล จึงเป็นสิ่งที่มีความสำคัญต่อความสำเร็จของการให้คำแนะนำการลงทุน นอกจากนี้ การให้คำแนะนำการลงทุนที่เหมาะสมยังต้องพิจารณาถึงสภาพแวดล้อมของตลาดเงินและตลาดทุนที่เกี่ยวข้องกับการลงทุน เพื่อเป็นข้อมูลประกอบการให้คำแนะนำในการจัดสรรสินทรัพย์ลงทุนและบริหารกลุ่มหลักทรัพย์ลงทุนอย่างมีประสิทธิภาพกับผู้รับคำปรึกษา ดังนั้น กระบวนการให้คำแนะนำการลงทุนที่เหมาะสมจึงเป็นกระบวนการที่ต้องกระทำอย่างต่อเนื่องไปโดยตลอดจนกว่าผู้รับคำปรึกษาจะบรรลุเป้าหมาย</span></p>
                <p><span class="ps-5">กระบวนการให้คำแนะนำการลงทุนที่เหมาะสมประกอบด้วย 5 ขั้นตอน คือ การรวบรวมข้อมูลการวิเคราะห์ข้อมูลและประเมินระดับความเสี่ยงที่ยอมรับได้ของผู้รับคำปรึกษา การจัดสรรสินทรัพย์ลงทุน การสร้างและบริหารกลุ่มหลักทรัพย์ การติดตามและวัดผลการลงทุน และการปรับเปลี่ยนกลุ่มหลักทรัพย์ ซึ่งเป็นสิ่งที่มีความสำคัญอย่างยิ่งต่อผู้รับคำปรึกษา เนื่องจากจะส่งผลทำให้ผู้รับคำปรึกษาดังกล่าวมีโอกาส ได้รับผลตอบแทนที่เพิ่มสูงขึ้น ในขณะที่มีการกระจายความเสี่ยงเป็นอย่างดี ซึ่งจะเป็นการเพิ่มโอกาสในการบรรลุเป้าหมายการลงทุนตามที่ผู้รับคำปรึกษาต้องการ ภายในระยะเวลาที่กำหนด และภายใต้ระดับ ความเสี่ยงที่ยอมรับได้</span></p>
            </div>
        </div>
    </div>
</body>

</html>