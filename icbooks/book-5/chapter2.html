<!DOCTYPE html>
<html lang="th">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <meta name="keywords" content="ความรู้พื้นฐาน,การเงิน,การลงทุน">
    <meta name="viewport" content="width=device-width, initial-scale=1.0">
    <title>ความรู้พื้นฐานเกี่ยวกับสัญญาฟิวเจอร์ส</title>
    <link href="https://cdn.jsdelivr.net/npm/bootstrap@5.3.3/dist/css/bootstrap.min.css" rel="stylesheet" integrity="sha384-QWTKZyjpPEjISv5WaRU9OFeRpok6YctnYmDr5pNlyT2bRjXh0JMhjY6hW+ALEwIH" crossorigin="anonymous">
    <link rel="stylesheet" href="https://cdn.jsdelivr.net/npm/katex@0.16.11/dist/katex.min.css" integrity="sha384-nB0miv6/jRmo5UMMR1wu3Gz6NLsoTkbqJghGIsx//Rlm+ZU03BU6SQNC66uf4l5+" crossorigin="anonymous">
    <script src="https://cdn.jsdelivr.net/npm/bootstrap@5.3.3/dist/js/bootstrap.bundle.min.js" integrity="sha384-YvpcrYf0tY3lHB60NNkmXc5s9fDVZLESaAA55NDzOxhy9GkcIdslK1eN7N6jIeHz" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/katex.min.js" integrity="sha384-7zkQWkzuo3B5mTepMUcHkMB5jZaolc2xDwL6VFqjFALcbeS9Ggm/Yr2r3Dy4lfFg" crossorigin="anonymous"></script>
    <script defer src="https://cdn.jsdelivr.net/npm/katex@0.16.11/dist/contrib/auto-render.min.js" integrity="sha384-43gviWU0YVjaDtb/GhzOouOXtZMP/7XUzwPTstBeZFe/+rCMvRwr4yROQP43s0Xk" crossorigin="anonymous" onload="renderMathInElement(document.body);"></script>
    <link rel="stylesheet" href="https://fonts.googleapis.com/css2?family=Itim">
    <link rel="stylesheet" href="../../src/css/style.css">
</head>

<body>
    <nav class="navbar bg-body-tertiary fixed-top">
        <div class="container-lg">
            <a class="navbar-brand" href="index.html">ความรู้พื้นฐานเกี่ยวกับสัญญาฟิวเจอร์ส</a>
            <button class="navbar-toggler border-0" type="button" data-bs-toggle="offcanvas" data-bs-target="#offcanvasNavbar"
                aria-controls="offcanvasNavbar" aria-label="Toggle navigation">
                <span class="navbar-toggler-icon"></span>
            </button>
            <div class="offcanvas offcanvas-end" tabindex="-1" id="offcanvasNavbar"
                aria-labelledby="offcanvasNavbarLabel">
                <div class="offcanvas-header">
                    <h5 class="offcanvas-title" id="offcanvasNavbarLabel">สารบัญ</h5>
                    <button type="button" class="btn-close" data-bs-dismiss="offcanvas" aria-label="Close"></button>
                </div>
                <div class="offcanvas-body">
                    <small>
                        <ol>
                            <li>
                                <a href="#section1" class="text-decoration-none text-success">ลักษณะและหลักการซื้อขายสัญญาฟิวเจอร์ส</a>
                                <ol>
                                    <li><a href="#section1-1" class="text-decoration-none text-success">ลักษณะของสัญญาฟิวเจอร์ส</a></li>
                                    <li><a href="#section1-2" class="text-decoration-none text-success">ความแตกต่างระหว่างสัญญาฟิวเจอร์สและสัญญาฟอร์เวิร์ด</a></li>
                                    <li><a href="#section1-2" class="text-decoration-none text-success">ผลตอบแทนและความเสี่ยงของสัญญาฟิวเจอร์ส</a></li>
                                </ol>
                            </li>
                            <li>
                                <a href="#section2" class="text-decoration-none text-success">แนวคิดในการกำหนดราคาสัญญาฟิวเจอร์ส</a>
                                <ol>
                                    <li><a href="#section2-1" class="text-decoration-none text-success">แนวคิดในการกำหนดราคาสัญญาฟิวเจอร์ส</a></li>
                                    <li><a href="#section2-2" class="text-decoration-none text-success">หลักการประเมินราคาสัญญาฟิวเจอร์สประเภทต่างๆ</a></li>
                                    <li><a href="#section2-3" class="text-decoration-none text-success">ค่าเบสิสของสัญญาฟิวเจอร์ส</a></li>
                                    <li><a href="#section2-4" class="text-decoration-none text-success">ภาวะตลาดแบบ Normal Market และ Inverted Market</a></li>
                                    <li><a href="#section2-5" class="text-decoration-none text-success">ราคาฟิวเจอร์สกับราคาสปอตที่คาดการณ์ในอนาคต</a></li>
                                </ol>
                            </li>
                            <li>
                                <a href="#section3" class="text-decoration-none text-success">การเก็งกำไรในเบสิสและเสปรดของสัญญาฟิวเจอร์ส</a>
                                <ol>
                                    <li><a href="#section3-1" class="text-decoration-none text-success">การเก็งกำไรในเบสิสของสัญญาฟิวเจอร์ส</a></li>
                                    <li><a href="#section3-2" class="text-decoration-none text-success">สเปรดของสัญญาฟิวเจอร์ส (futures spread)</a></li>
                                </ol>
                            </li>
                            <li>
                                <a href="#section4" class="text-decoration-none text-success">กลยุทธ์การซื้อขายสัญญาฟิวเจอร์ส</a>
                                <ol>
                                    <li><a href="#section4-1" class="text-decoration-none text-success">การประยุกต์ใช้สัญญาฟิวเจอร์ส</a></li>
                                    <li><a href="#section4-2" class="text-decoration-none text-success">การซื้อขายฟิวเจอร์สเพื่อถัวความเสี่ยง</a></li>
                                    <li><a href="#section4-3" class="text-decoration-none text-success">การซื้อขายฟิวเจอร์สเพื่อเก็งกำไร</a></li>
                                    <li><a href="#section4-4" class="text-decoration-none text-success">การซื้อขายฟิวเจอร์สเพื่อการทำอาบิทราจ</a></li>
                                </ol>
                            </li>
                            <li><a href="#summary" class="text-decoration-none text-success">บทสรุป</a></li>
                        </ol>
                    </small>
                </div>
            </div>
        </div>
    </nav>
    <div class="container-lg">
        <div class="row my-5">
            <h1 class="text-success">ความรู้พื้นฐานเกี่ยวกับสัญญาฟิวเจอร์ส</h1>
            <p><span class="ps-5">สัญญาฟิวเจอร์สเป็นสัญญาซื้อขายล่วงหน้าที่ได้รับความนิยมในตลาดการเงิน เนื่องจากเป็นสัญญาที่มีสินค้าหรือสินทรัพย์อ้างอิงที่หลากหลาย สัญญามีความเป็นมาตรฐานและมีการซื้อขายในตลาดที่จัดตั้งอย่างเป็นทางการ อย่างไรก็ตามการนำสัญญาฟิวเจอร์สมาประยุกต์ใช้ในการลงทุน จำเป็นต้องมีความรู้ความเข้าใจในลักษณะของสัญญา วิธีการซื้อขาย และการคำนวณผลตอบแทนและความเสี่ยงจากการลงทุนในสัญญา รวมถึงแนวคิดในการกำหนดราคาซื้อขายสัญญาฟิวเจอร์ส และการประยุกต์ใช้แบบจำลองในการกำหนดราคาซื้อขายสัญญาฟิวเจอร์สที่อ้างอิงกับสินทรัพย์ประเภทต่างๆ</span></p>

            <div id="section1">
                <h2 class="text-success text-decoration-underline">ลักษณะและหลักการซื้อขายสัญญาฟิวเจอร์ส</h2>
                <p><span class="ps-5">สัญญาซื้อขายล่วงหน้า คือ ข้อตกลงในการซื้อขายสินทรัพย์อ้างอิงในอนาคต โดยคู่สัญญาทำการตกลงเงื่อนไขของการซื้อขาย เช่น ประเภทและจำนวนของสินทรัพย์อ้างอิง วันที่จะชำระราคา (ส่งมอบสินทรัพย์อ้างอิงและชำระเงิน) และราคาซื้อขาย ให้คงที่ในเวลาปัจจุบัน การทำสัญญาซื้อขายล่วงหน้าก่อให้เกิดภาระผูกพันในอนาคตแก่ทั้งผู้ซื้อและผู้ขาย เมื่อถึงวันส่งมอบ ผู้ขายล่วงหน้าจะต้องส่งมอบสินทรัพย์อ้างอิงและผู้ซื้อล่วงหน้าจะต้องชำระเงินตามเงื่อนไขที่ได้ตกลงกันไว้ล่วงหน้า ไม่ว่าราคาสินทรัพย์อ้างอิงในอนาคตจะสูงหรือต่ำกว่าราคาที่ตกลงกันไว้ล่วงหน้าก็ตาม รูปที่ 2-1 สรุปพันธะผูกพันที่เกิดจากการซื้อขายล่วงหน้า</span></p>
                <div class="card border-0"><img src="../../src/images/icbooks/book-5/chapter2/image2-1.png" alt="image2-1" class="img-fluid m-auto w-100"></div>
                <p><span class="ps-5">ตามรูปที่ 2-1 คู่สัญญาตกลงทำสัญญาซื้อขายล่วงหน้าหุ้น A จำนวน 1,000 หุ้น ที่ราคาซื้อขายล่วงหน้า 54 บาท/หุ้น ในวันที่ทำสัญญา ทั้งคู่ยังไม่ต้องชำระราคากัน และเมื่อถึงวันส่งมอบ ผู้ขายจะต้องส่งมอบหุ้น A ตามจำนวนที่ได้ตกลงไว้แก่ผู้ซื้อ ส่วนผู้ซื้อจะต้องชำระเงินตามราคาที่ตกลงไว้แก่ผู้ขาย ไม่ว่าราคาหุ้น A ณ วันส่งมอบจะสูงหรือต่ำกว่า 54 บาท ก็ตาม</span></p>
                <div id="section1-1">
                    <h3 class="text-success">ลักษณะของสัญญาฟิวเจอร์ส</h3>
                    <p><span class="ps-5">สัญญาฟิวเจอร์สเป็นสัญญาซื้อขายล่วงหน้าประเภทหนึ่งซึ่งมีลักษณะสำคัญดังนี้</span></p>
                    <h4 class="text-success">การมีศูนย์กลางการซื้อขาย (Exchange Traded Contract)</h4>
                    <p><span class="ps-5">การซื้อขายสัญญาฟิวเจอร์สเกิดขึ้นในตลาดที่ถูกจัดตั้งขึ้นมาอย่างเป็นทางการ เรียกว่า ตลาดสัญญาซื้อขายล่วงหน้า หรือ Future Exchange โดยตลาดสัญญาซื้อขายล่วงหน้าจะเป็นผู้ออกแบบและกำหนดเงื่อนไขของสัญญาฟิวเจอร์สที่จะทำการซื้อขายให้สัญญามีมาตรฐานเดียวกัน และทำหน้าที่ควบคุมดูแลการซื้อขายให้เป็นไปตามวัตถุประสงค์ของการจัดตั้งตลาด รวมทั้งออกกฎเกณฑ์และระเบียบที่เกี่ยวข้องกับการซื้อขาย ผู้ที่จะทำการซื้อขายโดยตรงได้ในตลาดจะต้องเป็นสมาชิกของตลาดสัญญาซื้อขายล่วงหน้า (exchange members) เท่านั้น สำหรับผู้ลงทุนที่ต้องการซื้อขายสัญญาฟิวเจอร์ส แต่ไม่ได้เป็นสมาชิกของตลาดจะต้องทำธุรกรรมผ่านตัวแทนหรือนายหน้าที่เป็นสมาชิกที่ตลาดสัญญาซื้อขายล่วงหน้ากำหนดให้เท่านั้น</span></p>
                    <p><span class="ps-5">การซื้อขายในตลาดสัญญาซื้อขายล่วงหน้ามีลักษณะรวมศูนย์การซื้อขาย โดยคำสั่งซื้อและคำสั่งขายทั้งหมดจะถูกรวมศูนย์มาที่ตลาดสัญญาซื้อขายล่วงหน้า และในกรณีที่ใช้ระบบจับคู่อัตโนมัติ (automatic matching) คำสั่งจะถูกส่งเข้าไปยังระบบคอมพิวเตอร์ของตลาด เพื่อทำการจับคู่คำสั่งแบบอัตโนมัติ โดยใช้เกณฑ์ Price and Time Priority คือ คำสั่งซื้อที่ให้ราคาสูงสุดและคำสั่งขายที่ให้ราคาต่ำสุดจะได้รับการจับคู่ก่อน แต่หากมีคำสั่งด้านเดียวกันมากกว่า 1 คำสั่งที่มีราคาเท่ากัน คำสั่งที่ถูกส่งมาก่อนจะได้รับการจับคู่ก่อนธุรกรรมที่เกิดขึ้นทั้งหมดจะถูกกำกับดูแลโดยตลาดสัญญาซื้อขายล่วงหน้า หรือหน่วยงานที่ตลาดจัดตั้งขึ้น</span></p>
                    <p><span class="ps-5">การรวมศูนย์การซื้อขายและการจับคู่คำสั่งเช่นนี้ ทำให้ผู้ลงทุนมั่นใจได้ว่าคำสั่งซื้อหรือขายของตนจะได้รับการจับคู่กับคำสั่งด้านตรงข้ามที่มีราคาดีที่สุด ณ ขณะนั้น เช่น ผู้ซื้อมีความมั่นใจว่าคำสั่งซื้อของตนจะถูกจับคู่กับคำสั่งขายที่มีราคาต่ำที่สุด ณ ขณะนั้น ซึ่งต่างจากตลาดซื้อขายลักษณะติดต่อกันเอง (OTC) ที่ผู้ทำธุรกรรมต้องเสาะหาคู่สัญญาที่ได้ราคาดีที่สุดเอง นอกจากนี้ตลาดสัญญาซื้อขายล่วงหน้ายังมีการเปิดเผยข้อมูลราคาและปริมาณของคำสั่งซื้อขายที่ถูกส่งเข้ามาในตลาดฯ รวมทั้งข้อมูลธุรกรรมซื้อขายที่เกิดขึ้น และเปิดให้ผู้ลงทุนสามารถเข้าถึงข้อมูลการซื้อขายดังกล่าวได้ ดังนั้นตลาดสัญญาซื้อขายล่วงหน้าจึงช่วยลดทั้งต้นทุนในการเสาะหาคู่สัญญา (searching cost) และต้นทุนในการค้นหาข้อมูล (information cost)</span></p>

                    <h4 class="text-success">ความเป็นมาตรฐานของสัญญา (standardized contract)</h4>
                    <p><span class="ps-5">สัญญาฟิวเจอร์สเป็นสัญญามาตรฐานที่ถูกออกแบบโดยตลาดสัญญาซื้อขายล่วงหน้า มีการระบุข้อกำหนดต่างๆ ของสัญญา (contract specifications) ไว้คงที่ เช่น ประเภทของสินทรัพย์อ้างอิง คุณภาพของสินทรัพย์ที่จะส่งมอบ (ในกรณีที่คุณภาพของสินทรัพย์เป็นประเด็นสำคัญในการกำหนดราคา เช่น สินค้าเกษตร) ขนาดของสัญญา (จำนวนสินทรัพย์อ้างอิงต่อ 1 สัญญา) วันส่งมอบและวิธีการในการส่งมอบและชำระเงิน ผู้ที่ต้องการซื้อและผู้ที่ต้องการขายจะเลือกสัญญาฟิวเจอร์สซีรี่ส์ที่ต้องการก่อน แล้วทำการต่อรองกันเพียงราคาและจำนวนของสัญญาเท่านั้น ราคาที่ตกลงกันได้เรียกว่า ราคาซื้อขายล่วงหน้า หรือ ราคาฟิวเจอร์ส (future price, F) ส่วนเงื่อนไขอื่นของสัญญาได้ถูกกำหนดไว้ให้คงที่สำหรับคู่สัญญาทุกคู่ซึ่งต่างจากสัญญาฟอร์เวิร์ดที่เป็นข้อตกลงโดยตรงระหว่างผู้ซื้อและผู้ขาย ที่สามารถต่อรองเงื่อนไขต่างๆ ของสัญญาให้ตรงกับความต้องการของตนได้ (tailor-made หรือ customized contract) สัญญาฟอร์เวิร์ดที่ทำขึ้นมาแต่ละครั้งจึงมีข้อกำหนดของสัญญาแตกต่างกัน สัญญาฟอร์เวิร์ดจึงถือเป็นสัญญาที่ไม่เป็นมาตรฐาน ตารางที่ 2-1 แสดงตัวอย่างของมาตรฐานสัญญาฟิวเจอร์สที่อ้างอิงกับดัชนี SET50 (SET50 Index Furures) ของตลาด TFEX</span></p>
                    <p><span class="badge text-bg-success">ตารางที่ 2-1</span> ข้อกำหนดของสัญญา SET50 Index Future ที่ซื้อขายในตลาด TFEX</p>
                    <table class="table">
                        <thead class="table-success text-center">
                            <tr>
                                <th>รายการ</th>
                                <th>รายละเอียด</th>
                            </tr>
                        </thead>
                        <tbody>
                            <tr>
                                <td>สินค้าอ้างอิง</td>
                                <td>ดัชนี SET50 ที่คำนวณและเผยแพร่โดยตลาดหลักทรัพย์แห่งประเทศไทย</td>
                            </tr>
                            <tr>
                                <td>ชื่อย่อสัญญา</td>
                                <td>S50</tr>
                            <tr>
                                <td>ตัวคูณดัชนี</td>
                                <td>200 บาท ต่อ 1 จุดของดัชนี</td>
                            </tr>
                            <tr>
                                <td>เดือนที่สัญญาสิ้นสุดอายุ</td>
                                <td>เดือนใกล้ 3 เดือนติดต่อกัน และ เดือนสุดท้ายของไตรมาสใน 3 ไตรมาสถัดไป</td>
                            </tr>
                            <tr>
                                <td>ราคาเสนอซื้อขาย</td>
                                <td>เสนอซื้อขายเป็นระดับดัชนี</td>
                            </tr>
                            <tr>
                                <td>ช่วงราคาซื้อขายขั้นต่ำ</td>
                                <td>0.1 จุด (คิดเป็น 20 บาทต่อสัญญา)</td>
                            </tr>
                            <tr>
                                <td>ช่วงการเปลี่ยนแปลงของราคาสูงสุดแต่ละวัน</td>
                                <td>±30% ของราคาที่ใช้ชำระราคาล่าสุด</td>
                            </tr>
                            <tr>
                                <td>เวลาซื้อขาย</td>
                                <td>
                                    <ul class="list-unstyled">
                                        <li>Pre-open: 09:15-09:45 น.</li>
                                        <li>Morning Session: 09:45-12:30 น.</li>
                                        <li>Pre-open: 13:45-14:15 น.</li>
                                        <li>Afternoon Session: 14:15-16:55 น.</li>
                                    </ul>
                                </td>
                            </tr>
                            <tr>
                                <td>การจำกัดฐานะ</td>
                                <td>ห้ามมีฐานะสุทธิรวมใน SET50 Index Futures และ SET50 Index Options เมื่อคำนวณฐานะเทียบเท่ากับฐานะใน SET50 Index Futures ในเดือนใดเดือนหนึ่งหรือทุกเดือน รวมกันเกิน 100,000 สัญญา</td>
                            </tr>
                            <tr>
                                <td>วันซื้อขายวันสุดท้าย</td>
                                <td>วันทำการก่อนวันทำการสุดท้ายของเดือนที่สัญญาสิ้นสุดอายุโดยสัญญาที่ครบอายุจะสิ้นสุดการซื้อขายในเวลา 16:30 น.</td>
                            </tr>
                            <tr>
                                <td>ราคาที่ใช้ชำระราคาในวันซื้อขายวันสุดท้าย</td>
                                <td>ค่าเฉลี่ยของดัชนี SET50 ในวันซื้อขายวันสุดท้าย โดยคำนวณจากค่าดัชนี SET50 ในช่วง 15 นาทีสุดท้าย และค่าดัชนีราคาปิดของวันนั้น โดยตัดค่าที่มากที่สุด 3 ค่า และค่าที่น้อยที่สุด 3 ค่าออก และ ใช้ค่าทศนิยม 2 ตำแหน่ง</td>
                            </tr>
                            <tr>
                                <td>วิธีการส่งมอบ/ชำระราคา</td>
                                <td>ชำระราคาเป็นเงินสด</td>
                            </tr>
                            <tr>
                                <td>ค่าธรรมเนียมการซื้อขายและชำระราคา</td>
                                <td>7 บาทต่อสัญญา โดยเรียกเก็บจากทั้งผู้ซื้อและผู้ขาย</td>
                            </tr>
                            <tr>
                                <td>ค่าธรรมเนียมนายหน้าซื้อขาย</td>
                                <td>อัตราค่าธรรมเนียมสามารถต่อรองได้เสรี</td>
                            </tr>
                        </tbody>
                    </table>
                    <p><span class="ps-5">ในการกำหนดสินทรัพย์อ้างอิงของสัญญาฟิวเจอร์ส นอกจากประเภทและชนิดของสินทรัพย์แล้วตลาดสัญญาซื้อขายล่วงหน้า ต้องกำหนดคุณภาพหรือเกรดของสินทรัพย์ที่จะใช้ในการส่งมอบ (deliverable grade) ด้วย โดยเฉพาะอย่างยิ่งในกรณีของสินค้าเกษตรที่คุณภาพของสินค้ามีความหลากหลายและมีผลต่อราคา เช่น สัญญาฟิวเจอร์สบนยางแผ่นรมควันชั้น 3 (RSS3) ของตลาด TFEX กำหนดให้ส่งมอบยางแผ่นรมควันชั้น 3 ตามมาตรฐานของ Green Book และเพื่อเพิ่มความคล่องตัวของสัญญา ตลาดสัญญาซื้อขายล่วงหน้าอาจอนุญาตให้มีการส่งมอบสินทรัพย์ที่มีคุณภาพแตกต่างจากข้อกำหนดได้ โดยต้องมีการกำหนดสูตรการปรับราคาจากราคาที่ได้ตกลงกันไว้ล่วงหน้าให้สอดคล้องกับคุณภาพของสินทรัพย์ที่จะส่งมอบ ในกรณีที่สินทรัพย์อ้างอิงเป็นสินทรัพย์ทางการเงิน มักไม่มีความจำเป็นต้องกำหนดเกรดของสินทรัพย์สำหรับการส่งมอบ เช่น สัญญาฟิวเจอร์บนหุ้นสามัญรายตัว หรือ สัญญาฟิวเจอร์บนเงินดอลลาร์สหรัฐฯ เนื่องจากหุ้นสามัญแต่ละหุ้นที่ออกโดยบริษัทฯ หรือ เงินดอลลาร์สหรัฐฯ แต่ละดอลลาร์ไม่มีความแตกต่างกัน แต่ในบางกรณี เช่น สัญญาฟิวเจอส์บนพันธบัตรรัฐบาล เนื่องจากพันธบัตรรัฐบาลมีคุณลักษณะได้หลากหลาย เช่น อายุคงเหลือ อัตราคูปอง และรูปแบบการจ่ายคืนเงินต้น เป็นต้น ในกรณีนี้ตลาดสัญญาซื้อขายล่วงหน้าจะต้องกำหนดคุณลักษณะของพันธบัตรที่ส่งมอบได้ให้ชัดเจน</span></p>
                    <p><span class="ps-5">วันส่งมอบหรือวันหมดอายุของสัญญาฟิวเจอร์สมักถูกกำหนดในรูปของเดือน (expiration month) เช่น สัญญาฟิวเจอร์สเดือนกันยายน ค.ศ. 2016 ที่อ้างอิงกับดัชนี SET50 (S50U16) คือ สัญญาฟิวเจอร์สที่อ้างอิงกับดัชนีราคา SET50 มีวันหมดอายุในเดือนกันยายน ค.ศ. 2016 โดยตลาด TFEX มีข้อกำหนดว่าวันหมดอายุคือวันทำการก่อนวันทำการสุดท้ายของเดือนที่สัญญาสิ้นสุดอายุ ดังนั้นสัญญานี้ครบกำหนดชำระราคาในวันอังคารที่ 29 กันยายน ค.ศ. 2016 ทั้งนี้สัญญาฟิวเจอร์สซีรี่ส์หนึ่งๆ หมายถึง ฟิวเจอร์ส ที่มีสินทรัพย์อ้างอิงและเดือนส่งมอบเดียวกัน ดังนั้นสัญญาฟิวเจอร์ส 2 สัญญา แม้จะมีสินทรัพย์อ้างอิงชนิดเดียวกัน แต่หากมีวันหมดอายุต่างกันถือว่าเป็นสัญญาต่างซีรี่ส์กัน เช่น S50U16 (หมดอายุเดือนกันยายน ค.ศ. 2016) และ S50Z16 (หมดอายุเดือนธันวาคม ค.ศ. 2016) ถือเป็นคนละซีรี่ส์กัน</span></p>
                    <p><span class="ps-5">ตลาดสัญญาซื้อขายล่วงหน้าจะกำหนดด้วยว่าในวันทำการหนึ่งๆ จะอนุญาตให้ผู้ลงทุนทำการซื้อขายสัญญาเดือนใดได้บ้าง สำหรับตลาด TFEX สัญญาฟิวเจอร์ที่อ้างอิงกับดัชนี SET50 (SET50 Index Futures) ในแต่ละวันทำการ TFEX จะจัดให้มีการซื้อขายได้ 6 ซีรี่ส์ สำหรับเดือนใกล้ 3 เดือนติดต่อกัน และเดือนสุดท้ายของไตรมาสใน 3 ไตรมาสถัดไป เช่น ในวันที่ 9 กันยายน ค.ศ. 2016 จะเปิดให้ซื้อขายสัญญาที่หมดอายุเดือน Sep 16, Oct 16, Nov 16, Dec 16, Mar 17 และ Jun 17 ต่อมาเมื่อถึงวันอังคารที่ 29 กันยายน ค.ศ. 2016 สัญญาเดือน Sep 16 จะหมดอายุลง และสัญญาเดือน Sep 17 จะถูกนำเข้าตลาดมาทดแทน ทำให้ในวันทำการซื้อขายวันสุดท้ายจะมี SET50 Index Futures จำนวน 7 ซีรีส์ ให้ซื้อขายได้และวันถัดมาจะเหลือสัญญาทั้งสิ้น 6 ซีรี่ส์ให้ซื้อขาย โดยจะมีเดือนหมดอายุ Oct 16, Nov 16, Dec 16, Mar 17, Jun 17 และ Sep 17</span></p>
                    <p><span class="ps-5">ขนาดของสัญญาฟิวเจอร์ส (contract size) หมายถึง จำนวนหน่วยของสินทรัพย์อ้างอิงที่ต้องส่งมอบต่อ 1 สัญญา จำนวนสัญญาที่ผู้ลงทุนซื้อขายจะต้องเป็นจำนวนเต็มเท่านั้น เช่น ถ้าผู้ลงทุนต้องการขาย หุ้น PTT ล่วงหน้าจำนวน 3,500 หุ้น แต่สัญญาฟิวเจอร์สที่อ้างอิงกับหุ้น PTT ในตลาด TFEX มีการกำหนดขนาดของสัญญาไว้ที่ 1,000 หุ้น/สัญญา ดังนั้น ผู้ลงทุนจะต้องเลือกว่าจะขายฟิวเจอร์ส 3 สัญญา ซึ่งต่ำกว่าความต้องการอยู่ 500 หุ้น หรือขายฟิวเจอร์ส 4 สัญญา ซึ่งสูงกว่าความต้องการอยู่ 500 หุ้น สำหรับสัญญาฟิวเจอร์สที่อ้างอิงกับดัชนี SET50 เนื่องจากสินทรัพย์อ้างอิงเป็นตัวเลขดัชนีราคา ดังนั้นตลาด TFEX ต้องกำหนดตัวคูณ (multiplier) ที่จะใช้แปลงเลขดัชนีเป็นมูลค่าของสัญญา ซึ่งปัจจุบันกำหนดตัวคูณไว้ที่ 200 บาท/จุดของดัชนี ดังนั้นหากผู้ลงทุนซื้อ SET50 Index Future เดือนตุลาคม ค.ศ. 2015 ที่ราคาล่วงหน้า 950 จุด ดังนั้นสัญญาฟิวเจอร์สนี้มีมูลค่าที่ตราไว้ (notional value) 950 × 200 = 190,000 บาท/สัญญา</span></p>
                    <p><span class="ps-5">นอกจากนี้ ตลาดสัญญาซื้อขายล่วงหน้าต้องกำหนดวิธีการซื้อขาย (วิธีการจับคู่คำสั่งซื้อและคำสั่งขาย) ชั่วโมงในการซื้อขาย และสถานที่ที่จัดให้มีการซื้อขายสัญญา ในปัจจุบัน ตลาดฟิวเจอร์สส่วนใหญ่มักเปิดให้ผู้ลงทุนทำการซื้อขายผ่านระบบจับคู่อัตโนมัติ (automatic matching) ด้วยระบบคอมพิวเตอร์ หรือ Electronic Trading โดยในระหว่างเปิดทำการจะมีการจับคู่คำสั่งโดยอัตโนมัติอย่างต่อเนื่อง (continuous matching) ด้วยหลักการ Price and Time Priority</span></p>
                    <p><span class="ps-5">เพื่อเป็นการป้องกันไม่ให้ราคาฟิวเจอร์สเกิดความผันผวนจากการเก็งกำไรมากเกินไป อันจะทำให้ผู้ลงทุนต้องเผชิญกับความเสี่ยงที่สูงเกินไป ตลาดสัญญาซื้อขายล่วงหน้าจึงมักกำหนดขีดจำกัดการเคลื่อนไหวของราคาประจำวัน (daily price limit) ในลักษณะเดียวกับกรณีของตลาดหลักทรัพย์ฯ โดยกำหนดว่าราคาซื้อขายในวันหนึ่งจะมีราคาต่างจากราคาปิดวันก่อนหน้าได้ไม่เกินกี่เปอร์เซ็นต์</span></p>

                    <h4 class="text-success">สภาพคล่องของสัญญา (liquidity)</h4>
                    <p><span class="ps-5">ฟิวเจอร์สเป็นสัญญามาตรฐานที่ถูกออกแบบขึ้นมาเพื่อให้ผู้ลงทุนส่วนใหญ่ยอมรับและสามารถนำไปใช้ประโยชน์ได้ ผู้ลงทุนในตลาดมีความเข้าใจตรงกันว่าสิ่งที่ซื้อขายกันคืออะไร มีเงื่อนไขของการซื้อขายอย่างไร นอกจากนี้การมีสำนักหักบัญชีเป็นคู่สัญญากลางระหว่างผู้ซื้อและผู้ขายจะช่วยสร้างความมั่นใจในการทำธุรกรรม ผู้ซื้อและผู้ขายที่คำสั่งถูกจับคู่กันได้ไม่จำเป็นต้องตรวจสอบเครดิตของกันและกัน คุณสมบัติเหล่านี้ทำให้ต้นทุนในการต่อรองสัญญาระหว่างผู้ซื้อและผู้ขายมีค่าต่ำ อีกทั้งการซื้อขายเพื่อเปลี่ยนมือสัญญาฟิวเจอร์สในตลาดรองก็สามารถทำได้สะดวก โดยผู้มีฐานะคงค้างในสัญญาฟิวเจอร์สสามารถยกเลิกหรือปิดฐานะในสัญญาได้ด้วยการทำธุรกรรมหักล้างฐานะ (offseting transaction) โดยไม่จำเป็นต้องได้รับความยินยอมจากคู่สัญญาเดิมที่ถูกจับคู่คำสั่ง เช่น ผู้มีฐานะขาย (ซื้อ) คงค้าง สามารถปิดฐานะขาย (ซื้อ) ได้ด้วยการเข้าไปซื้อ (ขาย) สัญญาฟิวเจอร์สซีรี่ส์เดิม ประเด็นสุดท้ายคือ  การรวมศูนย์การซื้อขายทำให้คำสั่งซื้อคำสั่งขายจำนวนมากมารวมศูนย์อยู่ที่เดียวกัน ส่งเสริมให้เกิดสภาพคล่องในการซื้อขาย การจับคู่คำสั่งจึงเป็นไปได้สะดวกและมีต้นทุนการจับคู่สัญญาที่ต่ำ กล่าวได้ว่าฟิวเจอร์สเป็นสัญญาที่มีสภาพคล่องสูงเมื่อเทียบกับฟอร์เวิร์ด</span></p>
                    <h4 class="text-success">การมีสำนักหักบัญชีและการปรับมูลค่าสัญญา (clearing house and settlement)</h4>
                    <p><span class="ps-5">เพื่อให้ผู้ลงทุนเกิดความมั่นใจในการทำธุรกรรม ตลาดสัญญาซื้อขายล่วงหน้าจะจัดตั้งหน่วยงานที่ เรียกว่า สำนักหักบัญชี (clearing house) ขึ้น เพื่อรองรับการชำระราคา (settlement) ของผู้ซื้อและผู้ขายรวมทั้งทำหน้าที่เพิ่มความเชื่อมั่นให้แก่ผู้ซื้อผู้ขายว่าจะไม่ถูกคู่สัญญาอีกด้านผิดนัดไม่ปฏิบัติตามพันธะผูกพันของสัญญาสำนักหักบัญชีจะให้ความเชื่อมั่นโดยการเข้าไปเป็นคู่สัญญากลางระหว่างผู้ซื้อและผู้ขายในทุกธุรกรรมการซื้อขายที่เกิดขึ้นในตลาด โดยหลังคำสั่งซื้อและคำสั่งขายถูกจับคู่ได้ สำนักหักบัญชีจะเข้าไปเป็นคู่สัญญาฝ่ายขายกับผู้มีฐานะซื้อ และเป็นคู่สัญญาฝ่ายซื้อกับผู้มีฐานะขาย โดยสำนักหักบัญชีจะให้หลักประกันว่าจะปฏิบัติตามพันธะผูกพันของสัญญากับผู้ลงทุนทุกราย แม้ว่าสำนักหักบัญชีอาจถูกผิดนัดจากผู้ลงทุนด้านใดด้านหนึ่งก็ตาม เท่ากับว่าความเสี่ยงจากการถูกผิดนัดจากคู่สัญญา (counterparty risk หรือ credit risk) ถูกโอนจากผู้ลงทุนไปยังสำนักหักบัญชี</span></p>
                    <p><span class="ps-5">เพื่อเป็นการลดความเสียหายที่อาจเกิดขึ้นแก่ฐานะทางการเงินจากการเข้าไปรับความเสี่ยงด้านเครดิตดังกล่าว สำนักหักบัญชีจะกำหนดให้บริษัทสมาชิกที่ทำธุรกรรมในตลาดสัญญาซื้อขายล่วงหน้าต้องเปิดบัญชีเงินประกัน (margin account) และวางเงินประกันหรือเงินมาร์จิ้น (margin) กับสำนักหักบัญชีทุกครั้งที่ทำธุรกรรม โดยสมาชิกจะได้รับเงินประกันคงเหลือคืน หลังจากฐานะในสัญญาฟิวเจอร์สถูกปิดแล้วซึ่งการปิดฐานะในสัญญาเกิดขึ้นได้ 2 กรณี คือ โดยการส่งมอบและชำระเงินในวันส่งมอบ หรือโดยการหักล้างฐานะในสัญญาก่อนถึงวันส่งมอบ สำหรับผู้ลงทุนทั่วไปที่ต้องซื้อขายผ่านสมาชิกตลาดสัญญาซื้อขายล่วงหน้าที่เป็นโบรกเกอร์ จะต้องเปิดบัญชีเงินประกันกับโบรกเกอร์ของตนเองเช่นกัน โดยโบรกเกอร์จะทำการโอนเงินประกันต่อไปยังสำนักหักบัญชี</span></p>
                    <p><span class="ps-5">นอกจากนี้ เพื่อลดความเสี่ยงจากการขาดทุนสะสมเป็นจำนวนมาก สำนักหักบัญชีจะกำหนดให้สมาชิกที่มีฐานะคงค้างในสัญญาฟิวเจอร์ส ต้องรับรู้กำไรหรือขาดทุนจากฐานะในสัญญาทุกวันทำการ จนกว่าฐานะในสัญญาจะถูกปิด โดย ณ สิ้นวันทำการสำนักหักบัญชีจะปรับฐานะในสัญญาของสมาชิกให้สะท้อนราคาตลาดของฟิวเจอร์สในขณะนั้น คำนวณกำไรขาดทุนที่เกิดขึ้นจากการปรับฐานะดังกล่าว แล้วนำกำไร (ขาดทุน) ที่เกิดขึ้นโอนเข้า (หักออกจาก) บัญชีเงินประกันของสมาชิก</span></p>
                    <p><span class="ps-5">ทั้งนี้ สำนักหักบัญชีอาจถูกจัดตั้งขึ้นเป็นหน่วยงานที่เป็นส่วนหนึ่งของตลาดฟิวเจอร์ส หรืออาจถูกตั้งเป็นบริษัทที่แยกเป็นอิสระจากตลาดสัญญาซื้อขายล่วงหน้าก็ได้ สำนักหักบัญชีจะต้องมีเงินทุนอย่างเพียงพอในการรองรับความเสี่ยงจากเครดิตของสมาชิก นอกจากนี้สำนักหักบัญชีจะรองรับการชำระราคาโดยตรงกับสมาชิกของสำนักหักบัญชี (clearing member) เท่านั้น ซึ่งสมาชิกเหล่านี้จะต้องมีความน่าเชื่อถือทางการเงินตามเกณฑ์ของสำนักหักบัญชี สำหรับสมาชิกตลาดสัญญาซื้อขายล่วงหน้าที่ไม่ได้เป็นสมาชิกสำนักหักบัญชีจะต้องทำการชำระเงินผ่านสมาชิกของสำนักหักบัญชีอีกทอดหนึ่ง และผู้ลงทุนทั่วไปจะต้องทำการชำระราคาผ่านโบรกเกอร์ของตน</span></p>
                </div>
                <div id="section1-2">
                    <h3 class="text-success">ความแตกต่างระหว่างสัญญาฟิวเจอร์สและสัญญาฟอร์เวิร์ด</h3>
                    <p><span class="ps-5">โดยสรุปสัญญาฟิวเจอร์สมีลักษณะสำคัญที่แตกต่างจากสัญญาฟอร์เวิร์ด ดังนี้</span></p>
                    <p><span class="ps-5">• การซื้อขายสัญญาฟิวเจอร์สทำในศูนย์ซื้อขายที่ถูกจัดตั้งขึ้นอย่างเป็นทางการ เช่น บริษัท ตลาดสัญญาซื้อขายล่วงหน้า (ประเทศไทย) จำกัด (มหาชน) (TFEX) ในขณะที่การทำธุรกรรมของสัญญาฟอร์เวิร์ด เกิดขึ้นนอกศูนย์การซื้อขายซึ่งเป็นการซื้อขายลักษณะติดต่อกันเอง (Over-the-Counter, OTC)</span></p>
                    <p><span class="ps-5">• สัญญาฟิวเจอร์สเป็นสัญญามาตรฐานที่เงื่อนไขของสัญญาถูกกำหนดให้คงที่แล้ว ผู้ซื้อผู้ขายสามารถต่อรองได้เพียงราคาและจำนวนสัญญาเท่านั้น ในขณะที่ในสัญญาฟอร์เวิร์ด คู่สัญญาสามารถต่อรองเงื่อนไขของสัญญาให้สอดคล้องกับความต้องการของตนได้</span></p>
                    <p><span class="ps-5">• สัญญาฟิวเจอร์สมีตลาดรอง (secondary markets) ที่ถูกจัดตั้งขึ้นอย่างเป็นทางการมารองรับการซื้อขาย ทำให้การซื้อขายเปลี่ยนมือสัญญาและการปิดฐานะคงค้างในสัญญาทำได้สะดวก ในขณะที่การยกเลิกฐานะในสัญญาฟอร์เวิร์ดทำได้ยากเพราะต้องให้คู่สัญญาเดิมกลับมาตกลงกันใหม่</span></p>
                    <p><span class="ps-5">• การซื้อขายสัญญาฟิวเจอร์สมีความเสี่ยงจากการผิดนัดของคู่สัญญา (credit risk) ต่ำ เนื่องจากมีกลไกรองรับการชำระราคา และมีสำนักหักบัญชีให้หลักประกันการส่งมอบและชำระเงินแก่คู่สัญญาทั้งสองด้าน ในขณะที่สัญญาฟอร์เวิร์ดเป็นสัญญาระหว่างคู่สัญญาโดยตรงและไม่มีกลไกที่เป็นทางการมารองรับการชำระราคา จึงทำให้ทั้งสองฝ่ายต้องเผชิญกับความเสี่ยงทางเครดิตที่สูงกว่าเมื่อเทียบกับฟิวเจอร์ส</span></p>
                    <p><span class="badge text-bg-success">ตารางที่ 2-2</span> ลักษณะโดยเปรียบเทียบของสัญญาฟิวเจอร์สและสัญญาฟอร์เวิร์ด</p>
                    <table class="table text-center">
                        <thead class="table-success text-center">
                            <tr>
                                <th>ลักษณะ</th>
                                <th>สัญญาฟิวเจอร์ส</th>
                                <th>สัญญาฟอร์เวิร์ด</th>
                            </tr>
                        </thead>
                        <tbody>
                            <tr>
                                <td>ข้อกำหนดของสัญญา</td>
                                <td>สัญญามาตรฐาน</td>
                                <td>กำหนดตามความพอใจของคู่สัญญา</td>
                            </tr>
                            <tr>
                                <td>ตลาดซื้อขาย</td>
                                <td>ศูนย์กลางการซื้อขายที่ตั้งขึ้นเป็นทางการ</td>
                                <td>การต่อรองโดยตรงของคู่สัญญา</td>
                            </tr>
                            <tr>
                                <td>ต้นทุนการเสาะหาคู่สัญญา</td>
                                <td>ต่ำกว่า</td>
                                <td>สูงกว่า</td>
                            </tr>
                            <tr>
                                <td>ต้นทุนการต่อรองสัญญา</td>
                                <td>ต่ำกว่า</td>
                                <td>สูงกว่า</td>
                            </tr>
                            <tr>
                                <td>สภาพคล่องของสัญญา</td>
                                <td>สูงกว่า</td>
                                <td>ต่ำกว่า</td>
                            </tr>
                            <tr>
                                <td>ความโปร่งใสของราคา</td>
                                <td>สูงกว่า</td>
                                <td>ต่ำกว่า</td>
                            </tr>
                            <tr>
                                <td>ความเสี่ยงจากคู่สัญญา</td>
                                <td>ตำกว่า</td>
                                <td>สูงกว่า</td>
                            </tr>
                        </tbody>
                    </table>
                </div>
                <div id="section1-3">
                    <h3 class="text-success">ผลตอบแทนและความเสี่ยงของสัญญาฟิวเจอร์ส</h3>
                    <p><span class="ps-5">ก่อนการทำธุรกรรมซื้อหรือขายสัญญาฟิวเจอร์ส ผู้ลงทุนควรประเมินโอกาสในการได้รับผลกำไรและผลขาดทุนจากการเปิดฐานะในสัญญา ทั้งนี้เพื่อให้การทำธุรกรรมเป็นไปตามวัตถุประสงค์ของการลงทุนและเพื่อให้ผู้ลงทุนจะได้ทราบถึงระดับของความเสี่ยงที่ตนต้องแบกรับ ในหัวข้อนี้จะอธิบายถึงการวิเคราะห์ผลตอบแทนและความเสี่ยงของฐานะในสัญญาฟิวเจอร์ส</span></p>
                    <h4 class="text-success">ผลตอบแทนจากสัญญาฟิวเจอร์ส</h4>
                    <p><span class="ps-5">กำไรขาดทุนจากการซื้อขายสัญญาฟิวเจอร์สในกรณีที่เปิดฐานะในสัญญาไปจนถึงวันส่งมอบ คำนวณได้จากส่วนต่างระหว่างราคาฟิวเจอร์ส (หรือราคาซื้อขายล่วงหน้า) ที่ตกลงไว้และราคาสปอตของสินทรัพย์อ้างอิง ณ วันส่งมอบ โดยผู้มีฐานะซื้อมีภาระผูกพันต้องชำระเงินตามราคาที่ตกลงไว้และจะได้รับสินทรัพย์อ้างอิงในอนาคต ดังนั้นกำไรขาดทุนของผู้มีฐานะซื้อ คือ
                    </span></p>
                    <div class="alert alert-success">
                        $$ \footnotesize
                        \text{กำไร (ขาดทุน) ของฐานะซื้อฟิวเจอร์ส} = (\text{S}_{\tiny \text{T}} - \text{F}_{\tiny \text{0,T}}) \times \text{SIZE}
                        $$
                    </div>
                    <p>โดย</p>
                    <div class="container-fluid">
                        <div class="row">
                            <div class="col-2 ps-5">\(\footnotesize \text{S}_{\tiny \text{T}}\)</div>
                            <div class="col-10">คือ ราคาสปอตของสินทรัพย์อ้างอิง ณ วันส่งมอบ (เวลา T)</div>
                        </div>
                        <div class="row">
                            <div class="col-2 ps-5">\(\footnotesize \text{F}_{\tiny \text{0,T}}\)</div>
                            <div class="col-10">คือ ราคาฟิวเจอร์สที่กำหนดในปัจจุบัน (เวลา 0) สำหรับชำระราคาในอนาคต (เวลา T)</div>
                        </div>
                        <div class="row">
                            <div class="col-2 ps-5">\(\footnotesize \text{SIZE}\)</div>
                            <div class="col-10">คือ ขนาดของสัญญา หรือ จำนวนสินทรัพย์อ้างอิงต่อสัญญา</div>
                        </div>
                    </div>
                    <p><span class="ps-5">ผู้มีฐานะขายมีพันธะผูกพันต้องส่งมอบสินทรัพย์อ้างอิงและจะได้รับชำระเงินตามราคาที่ตกลงไว้ในอนาคต ดังนั้นกำไรขาดทุนของผู้มีฐานะขาย คือ</span></p>
                    <div class="alert alert-light">
                        $$ \footnotesize
                        \text{กำไร (ขาดทุน) ของฐานะซื้อฟิวเจอร์ส} = (\text{F}_{\tiny \text{0,T}} - \text{ST}) \times \text{SIZE}
                        $$
                    </div>
                    <p><span class="badge text-bg-success">ตัวอย่างที่ 2-1</span> นายเกษมซื้อฟิวเจอร์สของหุ้นรายตัวที่อ้างอิงกับหุ้น PTT จำนวน 2 สัญญา ที่ราคาฟิวเจอร์ส 80 บาท/หุ้น สัญญามีอายุ 3 เดือน กำไรขาดทุนจากฐานะซื้อฟิวเจอร์สของนายเกษม ณ วันส่งมอบในอีก 3 เดือนข้างหน้าสามารถพิจารณาได้ดังนี้ หากราคาหุ้น PTT (\(\footnotesize \text{S}_{\tiny \text{T}}\)) มีค่าสูง (ต่ำ) กว่า 80 บาท/หุ้น นายเกษมจะได้กำไร (ขาดทุน) เช่น ถ้าราคาในวันหมดอายุสัญญาคือ 85 บาท/หุ้น นายเกษมสามารถซื้อหุ้น PTT ได้ที่ราคา 80 บาท (ตามสัญญาฟิวเจอร์ส) ทำให้ได้กำไร 85 - 80 = +5 บาท/หุ้น หรือกำไรรวม (85 - 80) × 1,000 = +50,000 บาท/สัญญา แต่ถ้าราคาหุ้นในวันหมดอายุสัญญามีค่า 75 บาท/หุ้น นายเกษมจะขาดทุน 75 - 80 = -5 บาท/หุ้น หรือขาดทุนรวม (75 - 80) × 1,000 = -50,000 บาท/สัญญา รูปที่ 2-2 แสดงกำไร (เครื่องหมายบวก) ขาดทุน (เครื่องหมายลบ) ที่เกิดจากฐานะซื้อล่วงหน้าของนายเกษม (หน่วยเป็น บาท/หุ้น)</p>
                    <div class="card border-0"><img src="../../src/images/icbooks/book-5/chapter2/image2-2.png" alt="image2-2" class="img-fluid m-auto w-100"></div>
                    <p><span class="badge text-bg-success">ตัวอย่างที่ 2-2</span> นางอมรขายฟิวเจอร์สของหุ้นรายตัวที่อ้างอิงกับหุ้น PTT จำนวน 2 สัญญา ที่ราคาฟิวเจอร์ส 80 บาท/หุ้น สัญญามีอายุ 3 เดือน กำไร (ขาดทุน) จากฐานะขายฟิวเจอร์สของนางอมร ณ วันหมดอายุในอีก 3 เดือนข้างหน้าสามารถพิจารณาได้ดังนี้ หากราคาหุ้น PTT (\(\footnotesize \text{S}_{\tiny \text{T}}\)) มีค่าต่ำ (สูง) กว่า 80 บาท/หุ้น นางอมรจะได้กำไร (ขาดทุน) เช่น ถ้าราคาในวันหมดอายุคือ 75 บาท/หุ้น นางอมรสามารถขายหุ้น PTT ได้ที่ราคา 80 บาท (ตามสัญญาฟิวเจอร์ส) ทำให้ได้กำไร 80 - 75 = +5 บาท/หุ้น หรือกำไรรวม (80 - 75) × 1,000 = +50,000 บาท/สัญญา แต่ถ้าราคาหุ้นในวันหมดอายุมีค่า 85 บาท/หุ้น นางอมรจะขาดทุน 80 - 85 = -5 บาท/หุ้น หรือขาดทุนรวม (80 - 85) × 1,000 = -50,000 บาท/สัญญา</p>
                    <div class="card border-0"><img src="../../src/images/icbooks/book-5/chapter2/image2-3.png" alt="image2-3" class="img-fluid m-auto w-100"></div>
                    <h4 class="text-success">สัญญาซื้อขายล่วงหน้าสะท้อนการได้เสียสุทธิรวมของทุกสัญญาเท่ากับศูนย์ (zero sum game)</h4>
                    <p><span class="ps-5">หลังจากทำสัญญาฟิวเจอร์สไปแล้ว หากราคาของสินทรัพย์อ้างอิงในวันหมดอายุมีค่าสูงกว่าราคาฟิวเจอร์ส \(\footnotesize \text{S}_{\tiny \text{T}} \gt \text{F}_{\tiny \text{0,T}}\) ผู้มีฐานะซื้อจะกำไรแต่ผู้มีฐานะขายจะขาดทุนในจำนวนเงินที่เท่ากัน และหากราคาของสินทรัพย์อ้างอิงในวันหมดอายุมีค่าต่ำกว่าราคาฟิวเจอร์ส \(\footnotesize \text{S}_{\tiny \text{T}} \lt \text{F}_{\tiny \text{0,T}}\) ผู้มีฐานะซื้อจะขาดทุนแต่ผู้มีฐานะขายจะขาดทุนในจำนวนเงินที่เท่ากัน สรุปได้ว่าเมื่อฐานะในสัญญาของคู่สัญญาฝ่ายหนึ่งได้กำไร ฐานะในสัญญาของคู่สัญญาอีกฝ่ายจะขาดทุนในจำนวนที่เท่ากันเสมอ ดังนั้นสัญญาฟิวเจอร์สจึงมีลักษณะของ Zero Sum Game</span></p>
                    <h4 class="text-success">ความเสี่ยงจากฐานะในสัญญาฟิวเจอร์ส</h4>
                    <p><span class="ps-5">เมื่อพิจารณาจากรูปที่ 2-2 และ 2-3 จะเห็นว่าทั้งผู้มีฐานะซื้อและผู้มีฐานะขายฟิวเจอร์สมีความเสี่ยงต่อราคาสินทรัพย์อ้างอิงในอนาคต (price risk) โดยผู้มีฐานะซื้อฟิวเจอร์สมีความเสี่ยงจากการปรับตัวลดลงของราคาสินทรัพย์อ้างอิง ในขณะที่ผู้มีฐานะขายฟิวเจอร์สมีความเสี่ยงจากการปรับตัวสูงขึ้นของราคาสินทรัพย์อ้างอิง</span></p>
                    <p><span class="ps-5">โดยทั่วไป ผู้มีฐานะในสัญญาซื้อขายล่วงหน้ายังมีความเสี่ยงจากการถูกคู่สัญญาผิดนัดไม่ปฏิบัติตามสัญญา หรือเรียกว่า ความเสี่ยงด้านเครดิต (credit risk) ตัวอย่างเช่น เมื่อราคาสินทรัพย์อ้างอิงปรับตัวสูงขึ้นในอนาคต ผู้มีฐานะซื้อล่วงหน้าจะได้กำไรจากสัญญา แต่ผู้มีฐานะขายล่วงหน้าจะมีผลขาดทุนจากสัญญาดังนั้นผู้มีฐานะขายมีโอกาสที่จะผิดนัดชำระราคากับผู้มีฐานะซื้อทำให้เกิดความเสียหายแก่ผู้มีฐานะซื้อ อย่างไรก็ตามสัญญาซื้อขายล่วงหน้าประเภทฟิวเจอร์สมีโอกาสของการถูกผิดนัดจากคู่สัญญาค่อนข้างต่ำเนื่องจากมีสำนักหักบัญชีมารองรับการชำระราคา</span></p>
                </div>
            </div>

            <div id="section2">
                <h2 class="text-success text-decoration-underline">แนวคิดในการกำหนดราคาสัญญาฟิวเจอร์ส</h2>
                <p><span class="ps-5">เนื้อหาในหัวข้อนี้จะอธิบายถึงการกำหนดราคาซื้อขายสัญญาฟิวเจอร์ส ที่เป็นราคายุติธรรมแก่ทั้งผู้ซื้อและผู้ขาย โดยใช้แบบจำลอง Cost of Carry Model หลังจากนั้นจะนำแบบจำลองไปประยุกต์เพื่อคำนวณราคาซื้อขายของสัญญาฟิวเจอร์สที่อ้างอิงกับสินทรัพย์ประเภทต่างๆ ทั้งสินทรัพย์ทางการเงิน ตัวเลขทางการเงิน และสินค้าโภคภัณฑ์</span></p>
                <div id="section2-1">
                    <h3 class="text-success">แนวคิดในการกำหนดราคาสัญญาฟิวเจอร์ส</h3>
                    <p><span class="ps-5">ในธุรกรรมซื้อขายสัญญาฟิวเจอร์ส ทั้งผู้ซื้อและผู้ขายจะยังไม่มีการชำระราคาใดๆ ในวันที่ทำสัญญา (เวลา 0)<a href="#to1" id="from1">\(\scriptsize ^1\)</a> การชำระราคาจะเกิดขึ้นในวันส่งมอบในอนาคต (เวลา T) การกำหนดราคาซื้อขาย ไม่ว่าจะเป็นราคาฟิวเจอร์ส (futures price) หรือ ราคาฟอร์เวิร์ด (forward price) ใช้หลักการเดียวกัน คือ ราคาซื้อขายที่เป็นราคายุติธรรมจะต้องเป็นราคาที่ทำให้มูลค่าของสัญญา ณ วันที่ทำสัญญา (เวลา 0) มีค่าเป็นศูนย์จากทั้งมุมมองของผู้ซื้อและผู้ขาย (จึงไม่จำเป็นที่คู่สัญญาฝ่ายหนึ่งฝ่ายใดต้องจ่ายเงินชดเชยให้อีกฝ่ายในวันที่เข้าทำสัญญา) อย่างไรก็ตามเมื่อเวลาผ่านไป สัญญาที่ทำไว้มีอายุคงเหลือลดลง อีกทั้งราคาสปอตและราคาฟิวเจอร์สของสินทรัพย์อ้างอิงอาจมีการเปลี่ยนแปลงได้ และเนื่องจากราคาฟิวเจอร์สในสัญญาที่ทำไปแล้วจะถูกกำหนดให้คงที่ ดังนั้นเมื่อเวลาผ่านไปมูลค่าของสัญญาอาจเปลี่ยนแปลงไป ทำให้เกิดกำไร (ขาดทุน) จากฐานะในสัญญาได้</span></p>
                    
                    <h4 class="text-success">ราคาฟิวเจอร์สและราคาฟอร์เวิร์ด</h4>
                    <p><span class="ps-5">การกำหนดราคาฟิวเจอร์สและราคาฟอร์เวิร์ดบนสินทรัพย์อ้างอิงเดียวกันและมีอายุสัญญาเท่ากัน อาจมีความแตกต่างกันได้บ้างเพราะ</span></p>
                    <ul class="ps-5">
                        <li>การซื้อขายฟิวเจอร์สต้องวางเงินประกัน และกำไร (ขาดทุน) จากฐานะในฟิวเจอร์สถูกคำนวณทุกวัน (daily mark to market) จึงอาจมีกระแสเงินสดไหลเข้าออกบัญชีมาร์จิ้นของผู้ลงทุนได้ทุกวันจนกว่าจะปิดฐานะหรือถึงวันส่งมอบ ในกรณีได้กำไรเงินมาร์จิ้นนี้จะมีผลประโยชน์เป็นดอกเบี้ยรับ และในกรณีที่ขาดทุนเงินมาร์จิ้นนี้จะมีต้นทุนค่าเสียโอกาสทางการเงิน ในขณะที่การทำฟอร์เวิร์ดอาจมีหรือไม่มีการวางเงินประกัน และกำไรขาดทุนจากฐานะในสัญญาจะถูกรับรู้ในวันหมดอายุหรือวันปิดฐานะเพียงครั้งเดียวทำให้มีกระแสเงินสดเกิดขึ้นเพียงครั้งเดียวจากการปิดฐานะหรือส่งมอบ</li>
                        <li>สัญญาฟิวเจอร์สที่อ้างอิงบนสินทรัพย์ส่วนใหญ่จะมีสภาพคล่องสูงกว่าสัญญาฟอร์เวิร์ด ทำให้การเปิดและปิดฐานะในสัญญาฟิวเจอร์สมีต้นทุนธุรกรรมต่ำกว่าสัญญาฟอร์เวิร์ด และฟิวเจอร์สจะมีความเสี่ยงจากสภาพคล่องต่ำกว่าสัญญาฟอร์เวิร์ด โดยเฉพาะอย่างยิ่งเมื่อต้องการปิดฐานะก่อนถึงวันส่งมอบ</li>
                        <li>การซื้อขายฟิวเจอร์สมีความเสี่ยงทางเครดิตต่ำกว่าการซื้อขายฟอร์เวิร์ด เนื่องจากมีสำนักหักบัญชีเข้ามาทำหน้าที่เป็นเป็นคู่สัญญากลางระหว่างผู้ซื้อและผู้ขาย ในขณะที่การทำสัญญาฟอร์เวิร์ดคู่สัญญาจะมีความเสี่ยงจากการผิดนัดของคู่สัญญา</li>
                    </ul>
                    <p><span class="ps-5">ความแตกต่างเหล่านี้ส่งผลให้ราคาฟิวเจอร์สและราคาฟอร์เวิร์ดที่มีข้อกำหนดของสัญญาเหมือนกันทุกประการมีค่าแตกต่างกัน อย่างไรก็ตาม ในส่วนที่เหลือของบทนี้ จะสมมติว่าราคาฟิวเจอร์สและราคาฟอร์เวิร์ดเท่ากัน หรืออีกนัยหนึ่ง สมมติให้ละเลยเรื่องของผลจากกระแสเงินสดที่เกิดจากการวางเงินประกันและจากการปรับฐานะของสัญญาทุกวัน รวมทั้งละเลยเรื่องความเสี่ยงจากสภาพคล่องและความเสี่ยงจากคู่สัญญา</span></p>
                    <h4 class="text-success">การบรรจบกันของราคาฟิวเจอร์และราคาสปอต</h4>
                    <div class="container-fluid">
                        <div class="row">
                            <div class="col-2 ps-5">\(\footnotesize \text{F}_{\tiny \text{0,T}}\)</div>
                            <div class="col-10">คือ ราคาฟิวเจอร์สในปัจจุบัน หรือ ราคาซื้อขายล่วงหน้าของสินทรัพย์ชนิดหนึ่งที่กำหนดราคาในวันนี้เพื่อชำระราคา ณ เวลา T ในอนาคต (มีอายุคงเหลือ T ปี)</div>
                        </div>
                        <div class="row">
                            <div class="col-2 ps-5">\(\footnotesize \text{T}\)</div>
                            <div class="col-10">คือ วันหมดอายุของสัญญาฟิวเจอร์ส เป็นระยะเวลาที่มีหน่วยเป็นปีจากเวลาปัจจุบัน</div>
                        </div>
                        <div class="row">
                            <div class="col-2 ps-5">\(\footnotesize \text{F}_{\tiny \text{t,T}}\)</div>
                            <div class="col-10">คือ ราคาฟิวเจอร์สในอนาคต หรือ ราคาซื้อขายล่วงหน้าของสินทรัพย์ชนิดหนึ่งที่กำหนดราคาในเวลา t เพื่อชำระราคา ณ เวลา T ในอนาคต (มีอายุคงเหลือ T-t ปี)</div>
                        </div>
                        <div class="row">
                            <div class="col-2 ps-5">\(\footnotesize \text{S}_{\tiny 0}\)</div>
                            <div class="col-10">คือ ราคาสปอตในปัจจุบัน หรือ ราคาตลาดของสินทรัพย์อ้างอิงในปัจจุบัน</div>
                        </div>
                        <div class="row">
                            <div class="col-2 ps-5">\(\footnotesize \text{S}_{\tiny \text{T}}\)</div>
                            <div class="col-10">คือ ราคาสปอตของสินทรัพย์อ้างอิง ณ วันส่งมอบของสัญญาฟิวเจอร์ส</div>
                        </div>
                        <div class="row">
                            <div class="col-2 ps-5">\(\footnotesize \text{S}_{\tiny \text{t}}\)</div>
                            <div class="col-10">คือ ราคาสปอตของสินทรัพย์อ้างอิง ณ เวลา t ในอนาคต</div>
                        </div>
                    </div>
                    <p><span class="ps-5">ณ ขณะใดขณะหนึ่ง ราคาฟิวเจอร์ส (\(\footnotesize \text{F}_{\tiny \text{0,T}}\)) และราคาสปอต (\(\footnotesize \text{S}_{\tiny 0}\)) อาจมีค่าแตกต่างกันหรือเท่ากัน (\(\footnotesize \text{F}_{\tiny \text{0,T}} \gt \text{S}_{\tiny 0}, \text{F}_{\tiny \text{0,T}} \lt \text{S}_{\tiny 0}\) หรือ \(\footnotesize \text{F}_{\tiny \text{0,T}} = \text{S}_{\tiny 0}\)) ก็ได้ เนื่องจากเป็นราคาสำหรับวันส่งมอบที่ต่างกัน อย่างไรก็ตาม เมื่อถึงวันส่งมอบของสัญญาฟิวเจอร์ส ราคาสปอตและราคาฟิวเจอร์สจะต้องเท่ากัน (\(\footnotesize \text{F}_{\tiny \text{T,T}} = \text{S}_{\tiny \text{T}} \)) เนื่องจากที่วันส่งมอบของสัญญา การซื้อขายสัญญาฟิวเจอร์สมีผลเหมือนกับการซื้อขายในตลาดสปอต เพราะต้องชำระราคาในวันที่ทำสัญญาทันทีเหมือนกัน ดังนั้นหาก \(\footnotesize \text{F}_{\tiny \text{T,T}} \ \text{!=} \ \text{S}_{\tiny \text{T}} \)  จะทำให้เกิดโอกาสในการทำอาบิทราจโดยผู้ลงทุนจะซื้อสินทรัพย์ในตลาดที่ราคาถูกกว่าและขายสินทรัพย์นั้นในตลาดที่มีราคาสูงกว่าพร้อมๆ กันแล้วเข้าสู่กระบวนการส่งมอบทันที ทำให้ได้กำไรโดยปราศจากความเสี่ยงเท่ากับส่วนต่างระหว่างราคา \(\footnotesize \text{F}_{\tiny \text{T,T}}\) และ \(\footnotesize \text{S}_{\tiny \text{T}}\) เช่น ถ้าที่วันส่งมอบของฟิวเจอร์ส \(\footnotesize \text{F}_{\tiny \text{T,T}} \lt \text{S}_{\tiny \text{T}}\) ผู้ลงทุนสามารถทำอาบิทราจด้วยการซื้อฟิวเจอร์สและขายสินทรัพย์อ้างอิงในตลาดสปอตพร้อมกัน ฐานะซื้อในฟิวเจอร์สทำให้ต้องจ่ายเงินจำนวน \(\footnotesize \text{F}_{\tiny \text{T,T}}\) และรับมอบสินทรัพย์อ้างอิงทันที แล้วนำสินทรัพย์อ้างอิงที่ได้ไปส่งมอบในตลาดสปอตที่ราคา \(\footnotesize \text{S}_{\tiny \text{T}}\) เนื่องจาก \(\footnotesize \text{S}_{\tiny \text{T}} - \text{F}_{\tiny \text{T,T}} > 0\) ผู้ลงทุนจึงได้กำไรที่ปราศจากความเสี่ยงโดยไม่ต้องใช้เงินลงทุน โอกาสในการทำอาบิทราจจะหมดไปและตลาดทั้งสองเข้าสู่ดุลยภาพเมื่อราคาฟิวเจอร์สในวันส่งมอบมีค่าเท่ากับราคาสปอตในขณะนั้น การเคลื่อนที่เข้าหากันระหว่างราคาฟิวเจอร์สและราคาสปอต ณ วันส่งมอบของสัญญาฟิวเจอร์ส เรียกว่า การบรรจบกันของราคา (price convergence) ดังแสดงในรูปที่ 2-4</span></p>
                    <div class="card border-0"><img src="../../src/images/icbooks/book-5/chapter2/image2-4.png" alt="image2-4" class="img-fluid m-auto w-100"></div>
                    <p><span class="ps-5">การกำหนดราคาสัญญาฟิวเจอร์สตามแบบจำลองต้นทุนการถือครอง (cost of carry model)</span></p>
                    <p><span class="ps-5">เพื่อแสดงวิธีการประเมินราคายุติธรรมของสัญญาฟิวเจอร์ส ในที่นี้จะสมมติสัญญาฟิวเจอร์สที่อ้างอิงกับสินทรัพย์ชนิดหนึ่ง มีวันส่งมอบใน T ปี ข้างหน้า เริ่มต้นด้วยการพิจารณาผู้ลงทุนที่ต้องการกำหนดต้นทุนในการเป็นเจ้าของสินทรัพย์ในอนาคตให้คงที่ในวันนี้ ซึ่งผู้ลงทุนมีทางเลือก 2 ทาง คือ</span></p>
                    <ul class="list-unstyled ps-5">
                        <li><span class="fw-bold">ทางเลือกที่ 1:</span><span class="ps-3"> ซื้อสินทรัพย์ในวันนี้ทันทีที่ราคาสปอต \(\footnotesize \text{S}_{\tiny 0}\) แล้วถือครองไว้เป็นเวลา T ปี</span></li>
                        <li><span class="fw-bold">ทางเลือกที่ 2:</span><span class="ps-3"> ซื้อสัญญาฟิวเจอร์สอายุ T ปี ที่อ้างอิงกับสินทรัพย์นั้นที่ราคาฟิวเจอร์ส \(\footnotesize \text{F}_{\text{\tiny 0,T}}\)</span></li>
                    </ul>
                    <p><span class="ps-5">ณ สิ้นปีที่ T ทางเลือกทั้งสองจะทำให้ผู้ลงทุนได้ครอบครองสินทรัพย์อ้างอิงซึ่งจะมีมูลค่าในอนาคต \(\footnotesize \text{S}_{\tiny \text{T}}\) เหมือนกัน ดังนั้นต้นทุนของการลงทุนในทั้ง 2 ทางเลือกจึงควรมีค่าเท่ากัน ในการเปรียบเทียบต้นทุนเราจะวัดต้นทุนเป็นมูลค่าที่เวลา T ในที่นี้จะสมมติว่าสัญญาฟิวเจอร์สไม่มีความเสี่ยงจากการถูกผิดนัดจากคู่สัญญาและไม่คำนึงถึงการวางเงินมาร์จิ้นของฟิวเจอร์ส จะเห็นว่าทางเลือกที่หนึ่งต้องจ่ายเงินค่าสินทรัพย์ทันที แล้วถือครองสินทรัพย์อ้างอิงเป็นเวลา T ปี ส่วนทางเลือกที่สองยังไม่มีการชำระราคาใดๆ ในปัจจุบันจนกว่าจะถึงวันส่งมอบจึงจะทำการชำระราคา ดังนั้นต้นทุนสำหรับทางเลือกที่หนึ่งจึงประกอบด้วย เงินที่ต้องจ่ายเพื่อซื้อสินทรัพย์อ้างอิงทันทีจำนวน \(\footnotesize \text{S}_{\tiny \text{0}}\) บาท และต้นทุนค่าเสียโอกาสของเงินที่จมอยู่ในสินทรัพย์นั้น เป็นเวลา T ปี ค่าเสียโอกาสของเงินสามารถคำนวณได้จากอัตราดอกเบี้ยที่ปราศจากความเสี่ยง (risk-free interest rate, r) ซึ่งมีหน่วยเป็น % ต่อปี และในเบื้องต้นนี้จะสมมติเพิ่มเติมว่าการถือครองสินทรัพย์ไม่มี ต้นทุนในการเก็บรักษา ขณะที่ต้นทุนสำหรับทางเลือกที่สองประกอบด้วยเงินที่ต้องชำระในวันส่งมอบจำนวน \(\footnotesize \text{F}_{\tiny \text{0,T}}\) ดังนั้น</span></p>
                    <ul class="list-unstyled ps-5">
                        <li><span class="fw-bold">ทางเลือกที่ 1:</span><span class="ps-3">ต้นทุนรวม =</span> \(\footnotesize \text{S}_{\tiny 0}(1 + \text{rT})\)<a href="#to2" id="from2">\(\scriptsize ^2\)</a></li>
                        <li><span class="fw-bold">ทางเลือกที่ 2:</span><span class="ps-3">ต้นทุนรวม =</span> \(\footnotesize \text{F}_{\tiny \text{0,T}}\)</li>
                    </ul>
                    <p><span class="ps-5">เนื่องจากต้นทุนของทั้งสองทางเลือกควรมีค่าเท่ากัน จึงสรุปได้เป็นสมการกำหนดราคาฟิวเจอร์สได้ ดังนี้<a href="#to3" id="from3">\(\scriptsize ^3\)</a></span></p>
                    <div class="alert alert-light">
                        $$ \footnotesize
                        \text{F}_{\tiny \text{0,T}} = \text{S}_{\tiny 0}(1 + \text{rT})
                        $$
                    </div>
                    <p><span class="ps-5">ความสัมพันธ์ข้างต้นสะท้อนว่า ราคาฟิวเจอร์สควรมีค่าเท่ากับราคาสปอตของสินทรัพย์อ้างอิงบวกด้วยค่าเสียโอกาสทางการเงินจากการครอบครองสินทรัพย์อ้างอิงไปจนถึงวันส่งมอบ สมการนี้เรียกว่า "Cost of Carry Model” เมื่อใดก็ตามที่ราคาในตลาดสปอตและตลาดฟิวเจอร์สไม่เป็นไปตามความสัมพันธ์ข้างต้น จะก่อให้เกิดโอกาสในการทำอาบิทราจ (arbitrage opportunity) จนกว่าราคาจะสมดุลตามแบบจำลอง</span></p>
                    <p><span class="ps-5">ถ้า \(\footnotesize \text{F}_{\tiny \text{0,T}} \gt \text{S}_{\tiny 0}(1 + \text{rT})\) แสดงว่าราคาฟิวเจอร์สสูงเกินไปเมื่อเปรียบกับราคาสปอตบวกต้นทุนในการถือครองสินทรัพย์ ดังนั้นผู้ลงทุนสามารถทำอาบิทราจได้ด้วยธุรกรรมที่เรียกว่า "Cash-and-Carry Arbitrage" ซึ่งเป็นการซื้อสินทรัพย์อ้างอิงและขายฟิวเจอร์สไปพร้อมๆ กัน<a href="#to4" id="from4">\(\scriptsize ^4\)</a> ประกอบด้วย 3 ธุรกรรม ดังนี้</span></p>
                    <p><span class="text-success fw-bold ps-5">ณ เวลาปัจจุบัน (0):</p>
                    <ul class="ps-5">
                        <li>กู้เงินจำนวน \(\footnotesize \text{S}_{\tiny 0} \) บาท ที่อัตราดอกเบี้ย r% ต่อปี เป็นเวลา T ปี</li>
                        <li>นำเงินกู้มาซื้อสินทรัพย์อ้างอิงในตลาดทันทีที่ราคา \(\footnotesize  \text{S}_{\tiny 0} \) บาท</li>
                        <li>ขายฟิวเจอร์สของสินทรัพย์นั้นที่ราคา \(\footnotesize \text{F}_{\tiny \text{0,T}}\)</li>
                    </ul>
                    <p><span class="ps-5">ดังนั้น ณ เวลาปัจจุบันจะมีกระแสเงินสดสุทธิ \(\footnotesize \text{S}_{\tiny 0} - \text{S}_{\tiny 0} + 0 = 0 \) บาท</span></p>
                    <p><span class="text-success fw-bold ps-5">ณ วันส่งมอบ (T):</span></p>
                    <ul class="ps-5">
                        <li>จ่ายคืนเงินกู้พร้อมดอกเบี้ย \(\footnotesize \text{S}_{\tiny 0}(1 + \text{rT})\)</li>
                        <li>สินทรัพย์ที่ซื้อไว้ขณะนี้มีมูลค่า \(\footnotesize \text{S}_{\tiny \text{T}}\) และ</li>
                        <li>รับรู้กำไร (ขาดทุน) จากฐานะขายฟิวเจอร์ส เท่ากับ \(\footnotesize \text{F}_{\tiny \text{0,T}} - \text{S}_{\tiny \text{T}}\)</li>
                    </ul>
                    <p><span class="ps-5">ดังนั้น ณ เวลาส่งมอบจะมีกระแสเงินสดสุทธิ</span></p>
                    <div class="alert alert-light">
                        $$ \footnotesize
                        -\text{S}_{\tiny 0}(1 + \text{rT}) + \text{S}_{\tiny \text{T}} + (\text{F}_{\tiny \text{0,T}} - \text{S}_{\tiny \text{T}}) = \text{F}_{\tiny \text{0,T}} - \text{S}_{\tiny 0}(1 + \text{rT}) \gt 0
                        $$
                    </div>
                    <p><span class="badge text-bg-success">ตารางที่ 2-3</span> กระแสเงินสดจากการทำ Cash-and-Carry Arbitrage</p>
                    <table class="table">
                        <thead class="table-success">
                            <tr class="text-center">
                                <th></th>
                                <th>เวลา 0</th>
                                <th>เวลา T</th>
                            </tr>
                        </thead>
                        <tbody>
                            <tr>
                                <td>1. กู้เงิน \(\footnotesize \text{S}_{\tiny 0}\) บาท ที่อัตราดอกเบี้ย r% ต่อปี เป็นเวลา T ปี</td>
                                <td class="text-center">\(\footnotesize +\text{S}_{\tiny 0}\)</td>
                                <td class="text-center">\(\footnotesize -\text{S}_{\tiny 0}(1 + \text{rT})\)</td>
                            </tr>
                            <tr>
                                <td>2. นำเงินกู้มาซื้อสินทรัพย์อ้างอิงในตลาดทันที ที่ราคา \(\footnotesize \text{S}_{\tiny 0}\) บาท</td>
                                <td class="text-center">\(\footnotesize -\text{S}_{\tiny 0}\)</td>
                                <td class="text-center">\(\footnotesize +\text{S}_\text{\tiny T}\)</td>
                            </tr>
                            <tr>
                                <td>3. ขายฟิวเจอร์สของสินทรัพย์นั้นที่ราคา \(\footnotesize \text{F}_{\tiny \text{0,T}}\)</td>
                                <td></td>
                                <td class="text-center">\(\footnotesize \text{F}_{\tiny \text{0,T}} - \text{S}_\text{\tiny T}\)</td>
                            </tr>
                            <tr class="fw-bold">
                                <td class="text-center">รวม</td>
                                <td class="text-center">0</td>
                                <td class="text-center">\(\footnotesize \text{F}_{\tiny \text{0,T}} - \text{S}_{\tiny 0}(1 + \text{rT}) \)</td>
                            </tr>
                        </tbody>
                    </table>
                    <p><span class="ps-5">ตารางที่ 2-3 แสดงกระแสเงินสดที่เกิดจากธุรกรรม Cash-and-carry จะเห็นว่าธุรกรรมนี้ทำให้เกิดกำไรจากอาบิทราจ (arbitrage profit) เพราะไม่ได้ใช้เงินของผู้ลงทุนในปัจจุบันเลย แต่จะเกิดกำไรที่ปราศจากความเสี่ยงจำนวน \(\footnotesize \text{F}_{\tiny \text{0,T}} - \text{S}_{\tiny 0}(1 + \text{rT}) \) ที่กล่าวว่ากำไรนี้ปราศจากความเสี่ยงเนื่องจากค่าของตัวแปรทุกตัวถูกกำหนดให้คงที่ตั้งแต่ในปัจจุบัน</span></p>
                    <p><span class="ps-5">การทำอาบิทราจนี้ทำให้เกิดความต้องการซื้อสินทรัพย์อ้างอิงในตลาดสปอตมากขึ้น ผลักดันให้ราคาสปอต (\(\footnotesize \text{S}_{\tiny 0} \)) ปรับตัวสูงขึ้น และเกิดความต้องการขายสัญญาฟิวเจอร์สที่อ้างอิงกับสินทรัพย์นั้นมากขึ้น ผลักดันให้ราคาฟิวเจอร์ส (\(\footnotesize \text{F}_{\tiny \text{0,T}}\)) ปรับต่ำลง นอกจากนี้ความต้องการกู้ยืมเงินยังอาจกดดันให้อัตราดอกเบี้ย (r) สูงขึ้น จนในที่สุดเมื่อ \(\footnotesize \text{F}_{\tiny \text{0,T}} = \text{S}_{\tiny 0}(1 + \text{rT})\) โอกาสในการทำอาบิทราจจะหมดไป ซึ่งเป็นภาวะที่ราคากลับเข้าสู่สมดุล</span></p>
                    <p><span class="ps-5">ถ้า \(\footnotesize \text{F}_{\tiny \text{0,T}} \lt \text{S}_{\tiny 0}(1 + \text{rT})\) แสดงว่าราคาฟิวเจอร์สต่ำเกินไปเมื่อเปรียบกับราคาสปอตบวกตันทุนในการ ถือครองสินทรัพย์ ดังนั้นผู้ลงทุนสามารถทำอาบิทราจได้ด้วยธุรกรรมที่เรียกว่า "Reverse Cash-and-Carry Arbitrage" ซึ่งเป็นการขายชอร์ตสินทรัพย์อ้างอิงและซื้อฟิวเจอร์สไปพร้อมๆ กัน ประกอบด้วย 3 ธุรกรรม ดังนี้<a href="#to5" id="from5">\(\scriptsize ^5\)</a></span></p>
                    <p><span class="text-success fw-bold ps-5">ณ เวลาปัจจุบัน (0):</span></p>
                    <ol class="ps-5">
                        <li>ขายชอร์ต (short sell) สินทรัพย์อ้างอิงที่ราคาสปอต (\(\footnotesize \text{S}_{\tiny 0}\))</li>
                        <li>นำเงินที่ได้ไปลงทุนที่อัตราดอกเบี้ยที่ปราศจากความเสี่ยง r% ต่อปี เป็นเวลา T ปี และ</li>
                        <li>ซื้อฟิวเจอร์สของสินทรัพย์นั้นที่ราคาฟิวเจอร์ส \(\footnotesize \text{F}_{\tiny \text{0,T}}\)</li>
                    </ol>
                    <p><span class="ps-5">ดังนั้น ณ เวลาปัจจุบันจะมีกระแสเงินสดสุทธิ \(\footnotesize \text{S}_{\tiny 0} - \text{S}_{\tiny 0} + 0 = 0\) บาท</span></p>
                    <p><span class="text-success fw-bold ps-5">ณ วันส่งมอบ (T):</span></p>
                    <ol class="ps-5">
                        <li>มอบสินทรัพย์ที่ขณะนี้มีมูลค่าเท่ากับ \(\footnotesize \text{S}_{\tiny \text{T}}\) คืนเจ้าของเดิมที่ยืมมาชอร์ตเซล</li>
                        <li>ได้รับเงินลงทุนพร้อมดอกเบี้ยคืนเท่ากับ \(\footnotesize \text{S}_{\tiny 0}(1 + \text{rT})\) และ</li>
                        <li>รับรู้กำไร (ขาดทุน) จากฐานะซื้อฟิวเจอร์ส \(\footnotesize \text{S}_{\tiny \text{T}} - \text{F}_{\tiny \text{0,T}}\) ดังนั้น ณ เวลาส่งมอบจะมีกระแสเงินสดสุทธิ</li>
                    </ol>
                    <div class="alert alert-light">
                        $$ \footnotesize
                        -\text{S}_{\tiny \text{T}} + \text{S}_{\tiny 0}(1 + \text{rT}) + (\text{S}_{\tiny \text{T}} - \text{F}_{\tiny \text{0,T}}) = \text{S}_{\tiny 0}(1 + \text{rT}) - \text{F}_{\tiny \text{0,T}} \gt 0
                        $$
                    </div>
                    <p><span class="badge text-bg-success">ตารางที่ 2-4</span> กระแสเงินสดจากการทํา Reverse Cash-and-Carry Arbitrage</p>
                    <table class="table">
                        <thead class="table-success text-center">
                            <tr>
                                <th></th>
                                <th class="text-center">เวลา 0</th>
                                <th class="text-center">เวลา T</th>
                            </tr>
                        </thead>
                        <tbody>
                            <tr>
                                <td>1. ขายชอร์ตสินทรัพย์ในตลาดทันทีที่ราคา \(\footnotesize \text{S}_{\tiny 0} \) บาท</td>
                                <td class="text-center">\(\footnotesize +\text{S}_{\tiny 0} \)</td>
                                <td class="text-center">\(\footnotesize -\text{S}_{\tiny \text{T}} \)</td>
                            </tr>
                            <tr>
                                <td>2. นำเงินไปฝากที่อัตราดอกเบี้ย r% ต่อปี เป็นเวลา T ปี</td>
                                <td class="text-center">\(\footnotesize -\text{S}_{\tiny 0} \)</td>
                                <td class="text-center">\(\footnotesize +\text{S}_{\tiny 0}({1 + \text{rT}}) \)</td>
                            </tr>
                            <tr>
                                <td>3. ซื้อฟิวเจอร์สบนสินทรัพย์ที่ราคา \(\footnotesize \text{F}_{\tiny \text{0,T}} \)</td>
                                <td class="text-center"></td>
                                <td class="text-center">\(\footnotesize \text{S}_{\tiny \text{T}} - \text{F}_{\tiny \text{0,T}}\)</td>
                            </tr>
                            <tr class="fw-bold">
                                <td class="text-center">รวม</td>
                                <td class="text-center">0</td>
                                <td class="text-center">\(\footnotesize \text{S}_{\tiny 0}(1 + \text{rT}) - \text{F}_{\tiny \text{0,T}}\)</td>
                            </tr>
                        </tbody>
                    </table>
                    <p><span class="ps-5">ตารางที่ 2-4 แสดงกระแสเงินสดที่เกิดจากธุรกรรม Reverse Cash-and-Carry จะเห็นว่าธุรกรรมนี้ ทำให้เกิดกำไรจากอาบิทราจ (arbitrage profit) เพราะไม่ได้ใช้เงินของผู้ลงทุนในปัจจุบันเลย แต่จะเกิดกำไร ที่ปราศจากความเสี่ยงจำนวน \(\footnotesize \text{F}_{\tiny \text{0,T}} - \text{S}_{\tiny 0}(1 + \text{rT})\)</span></p>
                    <p><span class="ps-5">การทำอาบิทราจนี้ทำให้เกิดความต้องการขายสินทรัพย์อ้างอิงในตลาดสปอตมากขึ้น ผลักดันให้ราคาสปอต (\(\footnotesize \text{S}_{\tiny 0} \)) ปรับตัวลดลง และเกิดความต้องการซื้อสัญญาฟิวเจอร์สที่อ้างอิงกับสินทรัพย์นั้นมากขึ้นผลักดันให้ราคาฟิวเจอร์ส \(\footnotesize \text{F}_{\tiny \text{0,T}} \) ปรับสูงขึ้น นอกจากนี้ความต้องการฝากเงินยังอาจกดดันให้อัตราดอกเบี้ย (r) ลดลง จนในที่สุดเมื่อ \(\footnotesize \text{F}_{\tiny \text{0,T}} = \text{S}_{\tiny 0}(1 + \text{rT})\) โอกาสในการทำอาบิทราจจะหมดไป ซึ่งเป็นภาวะที่ราคากลับเข้าสู่สมดุล</span></p>
                    <p><span class="ps-5">ธุรกรรม Reverse Cash-and-Carry ทำให้เกิดกำไรจากอาบิทราจ (arbitrage profit) ดังนั้นเมื่อ \(\footnotesize \text{F}_{\tiny \text{0,T}} \lt \text{S}_{\tiny 0}(1 + \text{rT})\) ผู้ลงทุนจะเห็นโอกาสในการทำอาบิทราจ ทำให้เกิดความต้องการขายสินทรัพย์อ้างอิงใน ตลาดสปอตมีมากขึ้นผลักดันให้ราคาสปอต (S₁) ลดลง และเกิดความต้องการซื้อสัญญาฟิวเจอร์สที่อ้างอิงกับ สินทรัพย์นั้นมีมากขึ้น ผลักดันให้ราคาฟิวเจอร์ส (\(\footnotesize \text{F}_{\tiny \text{0,T}}\)) สูงขึ้น นอกจากนี้ความต้องการฝากเงินยังอาจ กดดันให้อัตราดอกเบี้ย (r) ลดลง จนในที่สุดเมื่อ \(\footnotesize \text{F}_{\tiny \text{0,T}} = \text{S}_{\tiny 0}(1 + \text{rT})\) จะไม่มีโอกาสในการทำอาบิทราจเหลืออยู่ซึ่งเป็นภาวะที่ราคากลับเข้าสู่สมดุล</span></p>
                    <p><span class="ps-5">ในทางปฏิบัติการทำชอร์ตเซล (short sell) สินทรัพย์อ้างอิงอาจมีข้อจำกัดสำหรับสินทรัพย์บางชนิด เช่น สินค้าโภคภัณฑ์ เนื่องจากไม่มีตลาดสำหรับการกู้ยืมสินทรัพย์เหล่านั้น แต่สำหรับสินทรัพย์ทางการเงิน เช่น หุ้นสามัญ ถึงแม้ว่าจะมีข้อจำกัดบางประการจากกฎเกณฑ์ของตลาดหลักทรัพย์ แต่การทำชอร์ตเซลยังคงมีความเป็นไปได้ โดยเฉพาะอย่างยิ่งสำหรับผู้ลงทุนสถาบัน ในที่นี้เราจะสมมติว่าผู้ลงทุนสามารถทำชอร์ตเซลได้โดยไม่มีข้อจำกัด</span></p>
                    <p><span class="badge text-bg-success">ตัวอย่างที่ 2-3</span> สินทรัพย์ชนิดหนึ่งมีราคาสปอต 100 บาท/หน่วย จงประเมินราคาฟิวเจอร์สอายุ 90 วัน ที่อ้างอิงกับสินทรัพย์ชนิดนี้ สมมติอัตราดอกเบี้ยอายุ 90 วัน เท่ากับ 4% ต่อปี (กำหนด 1 ปี = 365 วัน)</p>
                    <p><span class="ps-5">อายุของสัญญาฟิวเจอร์สเท่ากับ 90/365 ปี ดังนั้น</span></p>
                    <div class="alert alert-light">
                        $$ \footnotesize \begin{split}
                        \text{F}_{\tiny \text{0,T}} &= \text{S}_{\tiny 0}(1 + \text{rT}) \\
                        \text{F}_{\tiny 0, 90/365} &= 100[1 + 0.04 (90/365)] \\
                        &= 100.9863 \ \text{บาท}
                        \end{split}$$
                    </div>                    
                    <p><span class="ps-5">ดังนั้นราคายุติธรรมของสัญญาฟิวเจอร์สที่ไม่ก่อให้เกิดการอาบิทราจ ควรมีค่าเท่ากับ 100.9863<a href="#to6" id="from6">\(\scriptsize ^6\)</a> บาท ซึ่งเป็นราคาที่คำนวณจากแบบจำลองทางทฤษฎี Cost of carry</span></p>
                    <p><span class="ps-5">จากตัวอย่างข้างต้น หากราคาฟิวเจอร์สในตลาดมีค่าเท่ากับ 102 บาท จะทำให้ราคาฟิวเจอร์สในตลาด (\(\footnotesize \text{F}_{\tiny \text{0,T}}\)) มีค่าสูงกว่าราคาทางทฤษฎี (\(\footnotesize \text{S}_{\tiny 0}(1 + \text{rT})\)) หรือ \(\footnotesize \text{F}_{\tiny \text{0,T}} \gt 100.9863 \) ในกรณีนี้สามารถทำ Cash-and-Carry อาบิทราจได้โดย กู้เงินมา 100 บาท เป็นเวลา 3 เดือน แล้วนำมาซื้อสินทรัพย์อ้างอิงที่ราคา 100 บาท และขายฟิวเจอร์สที่ราคาตลาดไปพร้อมๆ กัน เพื่อปิดความเสี่ยงจากราคาขายหุ้นในอนาคต ตารางที่ 2-5 สรุปผลจากการทำ Cash-and-Carry Arbitrage จะเห็นว่าผู้ลงทุนจะได้รับกำไรที่ปราศความเสี่ยงจำนวน 1.0137 บาทในวันส่งมอบของสัญญา โดยไม่ได้ใช้เงินลงทุนของตนเลย</span></p>
                    <p><span class="badge text-bg-success">ตารางที่ 2-5</span> กระแสเงินสดจากการทำ Cash-and-Carry Arbitrage</p>
                    <table class="table">
                        <thead class="table-success">
                            <tr>
                                <th></th>
                                <th class="text-center">ปัจจุบัน</th>
                                <th class="text-center">90 วัน</th>
                            </tr>
                        </thead>
                        <tbody>
                            <tr>
                                <td>1. กู้เงิน 100 บาท ที่อัตราดอกเบี้ย 4% ต่อปี เป็นเวลา 90 วัน</td>
                                <td class="text-center">\(\footnotesize +100\)</td>
                                <td class="text-center">\(\footnotesize -100[1 + 0.04(90/365)]\)</td>
                            </tr>
                            <tr>
                                <td>2. นำเงินมาซื้อสินทรัพย์อ้างอิงในตลาดทันที ที่ราคา 100 บาท</td>
                                <td class="text-center">\(\footnotesize -100_0\)</td>
                                <td class="text-center">\(\footnotesize +\text{S}_{\tiny \text{T}}\)</td>
                            </tr>
                            <tr>
                                <td>3. ขายฟิวเจอร์สบนสินทรัพย์ที่ราคา 102 บาท</td>
                                <td></td>
                                <td class="text-center">\(\footnotesize 102 - \text{S}_{\tiny \text{T}}\)</td>
                            </tr>
                            <tr class="fw-bold text-center">
                                <td>รวม</td>
                                <td>0</td>
                                <td>1.0137</td>
                            </tr>
                        </tbody>
                    </table>
                    <p><span class="ps-5">ในกรณีที่ราคาฟิวเจอร์สในตลาดมีค่า 99 บาท จะทำให้ราคาฟิวเจอร์สในตลาด (\(\footnotesize \text{F}_{\tiny \text{0,T}}\)) มีค่าต่ำกว่าราคาทางทฤษฎี (\(\footnotesize \text{S}_{\tiny 0}(1 + \text{rT})\)) หรือ \(\footnotesize \text{F}_{\tiny \text{0,T}} \lt 100.9863 \) สามารถทำ Reverse Cash-and-Carry อาบิทราจได้โดยชอร์ตเซลสินทรัพย์อ้างอิงที่ราคา 100 บาท แล้วนำเงินมาฝาก 90 วัน ที่อัตราดอกเบี้ย 4% ต่อปีและซื้อฟิวเจอร์สที่ราคาตลาดไปพร้อมกันเพื่อปิดความเสี่ยงจากราคาซื้อหุ้นในอนาคต ตารางที่ 2-6 สรุปผลจากการทำ Reverse Cash-and-Carry Arbitrage จะเห็นว่าผู้ลงทุนจะได้รับกำไรที่ปราศความเสี่ยงจำนวน 1.9863 บาทในวันหมดอายุสัญญา</span></p>
                    <p><span class="badge text-bg-success">ตารางที่ 2-6</span> กระแสเงินสดจากการทำ Reverse Cash-and-Carry Arbitrage</p>
                    <table class="table">
                        <thead class="table-success">
                            <tr>
                                <th></th>
                                <th class="text-center">ปัจจุบัน</th>
                                <th class="text-center">90 วัน</th>
                            </tr>
                        </thead>
                        <tbody>
                            <tr>
                                <td>1. ขายชอร์ตสินทรัพย์ในตลาดทันทีที่ราคา 100 บาท</td>
                                <td class="text-center">\(\footnotesize +100\)</td>
                                <td class="text-center">\(\footnotesize - \text{S}_{\tiny \text{T}}\)</td>
                            </tr>
                            <tr>
                                <td>2. นำเงินไปฝากที่อัตราดอกเบี้ย 4% ต่อปี เป็นเวลา 90 วัน</td>
                                <td class="text-center">\(\footnotesize -100\)</td>
                                <td class="text-center">\(\footnotesize +100[1 + 0.04(90/365)]\)</td>
                            </tr>
                            <tr>
                                <td>3. ซื้อฟิวเจอร์สบนสินทรัพย์ที่ราคา 99 บาท</td>
                                <td></td>
                                <td class="text-center">\(\footnotesize \text{S}_{\tiny \text{T}} - 99 \)</td>
                            </tr>
                            <tr class="fw-bold text-center">
                                <td>รวม</td>
                                <td>0</td>
                                <td>1.0137</td>
                            </tr>
                        </tbody>
                    </table>
                    <h4 class="text-success">การกำหนดราคาฟิวเจอร์สเมื่อการถือครองสินทรัพย์ก่อให้เกิดรายได้</h4>
                    <p><span class="ps-5">การถือครองสินทรัพย์บางประเภทก่อให้เกิดผลประโยชน์ทางการเงิน (monetary benefits) ในรูปของกระแสเงินสด เช่น การถือครองหุ้นสามัญจะทำให้ผู้ลงทุนมีโอกาสได้รับเงินปันผล การถือครองพันธบัตรจะทำให้ผู้ลงทุนได้รับดอกเบี้ย รายได้ที่ได้รับนี้จะทำให้ต้นทุนสุทธิของการถือครองลดลง ในที่นี้จะใช้ FV[CF] แทนรายได้ที่เกิดจากการถือครองสินทรัพย์ในช่วงเวลา 0 ถึง T โดยคิดเป็นมูลค่าที่เวลา T (วันส่งมอบของฟิวเจอร์ส) และสมมติว่าผู้ลงทุนสามารถคาดคะเนรายได้จากการถือครองสินทรัพย์อ้างอิงได้ซึ่งในกรณีสินทรัพย์อ้างอิงที่เป็นสินทรัพย์ทางการเงินน่าจะสามารถประเมินได้ไม่ยาก โดยเฉพาะเมื่อเวลาหมดอายุสัญญา (T) เป็นช่วงเวลาไม่ไกลมากนักจากปัจจุบัน</span></p>
                    <p><span class="ps-5">จากแนวทางในการวิเคราะห์ราคาฟิวเจอร์ส ต้นทุนในการลงทุนของทั้งสองทางเลือกสามารถปรับการคำนวณได้ดังนี้ ต้นทุนสำหรับทางเลือกที่หนึ่ง ประกอบด้วย เงินค่าซื้อสินทรัพย์ บวกต้นทุนค่าเสียโอกาสของเงินที่ต้องจ่ายไป หักด้วยรายได้ที่เกิดจากการถือครองสินทรัพย์ ในขณะที่ต้นทุนสำหรับทางเลือกที่สอง คือ \(\footnotesize \text{F}_{\tiny \text{0,T}}\) เหมือนเดิม</span></p>
                    <ul class="list-unstyled ps-5">
                        <li><span class="fw-bold">ทางเลือกที่ 1:</span><span class="ps-3">ต้นทุนรวม = </span>\(\footnotesize \text{S}_{\tiny 0}(1 + \text{rT}) - \text{FV[CF]} \)</li>
                        <li><span class="fw-bold">ทางเลือกที่ 2:</span><span class="ps-3">ต้นทุนรวม = </span>\(\footnotesize \text{F}_{\tiny \text{0,T}}\)</li>
                    </ul>
                    <p><span class="ps-5">เนื่องจากต้นทุนของทั้งสองทางเลือกควรมีค่าเท่ากัน จึงสรุปได้เป็นสมการกำหนดราคาฟิวเจอร์ส ได้ดังนี้</span></p>
                    <div class="alert alert-light">
                        $$ \footnotesize
                        \text{F}_{\tiny \text{0,T}} = \text{S}_{\tiny 0}(1 + \text{rT}) - \text{FV[CF]}
                        $$
                    </div>
                    <p><span class="ps-5">ความสัมพันธ์ข้างต้นสะท้อนว่า ราคาฟิวเจอร์สควรมีค่าเท่ากับราคาสปอตของสินทรัพย์อ้างอิงบวกด้วยค่าเสียโอกาสทางการเงินจากการครอบครองสินทรัพย์อ้างอิงไปจนถึงวันหมดอายุสัญญา หักด้วยมูลค่าในอนาคตของผลประโยชน์ทางการเงินทั้งหมดที่ได้รับจากการถือครองสินทรัพย์จนถึงวันหมดอายุสัญญาสังเกตว่ากระแสเงินสดระหว่างการถือครองสินทรัพย์อ้างอิงทำให้ราคาฟิวเจอร์สลดลง</span></p>
                    
                    <h4 class="text-success">การกำหนดราคาฟิวเจอร์สเมื่อมีต้นทุนการเก็บรักษาและประโยชน์จากการถือครองสินทรัพย์</h4>
                    <p><span class="ps-5">สำหรับสินทรัพย์ทางการเงิน ต้นทุนในการเก็บรักษา (storage cost) ไม่ใช่ตันทุนที่มีความสำคัญต่อการถือครองสินทรัพย์มากนัก แต่สำหรับสินทรัพย์บางประเภท โดยเฉพาะอย่างยิ่งสินค้าโภคภัณฑ์ เช่น แร่ธาตุ โลหะมีค่า น้ำมัน และสินค้าเกษตร ต้นทุนในการเก็บรักษาจัดได้ว่าเป็นต้นทุนที่สำคัญของการถือครองสินทรัพย์ นอกจากนี้การถือครองสินทรัพย์บางประเภท ยังอาจให้ผลประโยชน์ที่ไม่ใช่ตัวเงินด้วย (nonmonetary benefits) เช่น กรณีของสินค้าเกษตรหรือสินค้าโภคภัณฑ์อื่นที่มีโอกาสขาดตลาดในอนาคตซึ่งอาจเป็นเพราะสินค้ามีผลผลิตเป็นฤดูกาล มีความต้องการซื้อเป็นฤดูกาล หรือมีความไม่แน่นอนในปริมาณผลผลิตในอนาคตสูง สินทรัพย์อ้างอิงลักษณะนี้อาจให้ผลประโยชน์ในการถือครองที่ไม่ใช่ตัวเงิน ที่เรียกว่า "Convenient Yield" เช่น ผู้แปรรูปสินค้าเกษตร อาจต้องการความสม่ำเสมอในการผลิตเพื่อให้การผลิต มีประสิทธิภาพและสร้างความเชื่อมั่นแก่ลูกค้า ดังนั้นหากมีความเป็นไปได้ว่าสินค้าเกษตรที่ใช้เป็นวัตถุดิบจะขาดตลาด ผู้แปรรูปสินค้าย่อมต้องการความมั่นใจในแหล่งวัตถุดิบ จึงต้องการครอบครองสินค้าเกษตรนั้นมากกว่าการมีฐานะซื้อฟิวเจอร์สบนสินค้าเกษตร เนื่องจากฟิวเจอร์สเป็นเพียงสัญญาที่จะส่งมอบสินทรัพย์อ้างอิงในอนาคต แต่ในระหว่างที่สัญญาฟิวเจอร์สยังไม่ครบกำหนดส่งมอบ หากเกิดการขาดแคลนวัตถุดิบการผลิตของผู้แปรรูปสินค้าเกษตรจะหยุดชะงัก ดังนั้นการถือครองสินค้าเกษตรในปัจจุบันจึงมีประโยชน์ในการถือครอง (convenient yield) ที่สร้างความมั่นใจแก่ผู้แปรรูป ซึ่ง Convenient Yield นี้จะทำให้ราคาสปอตในปัจจุบันของสินค้ามีค่าสูงโดยเปรียบเทียบกับราคาฟิวเจอร์สบนสินค้านั้น</span></p>
                    <p><span class="ps-5">ในส่วนนี้เราจะนำต้นทุนในการเก็บรักษาเข้ามาประกอบการพิจารณากำหนดราคาฟิวเจอร์ส โดยใช้สัญลักษณ์ FV[SC] แทนต้นทุนในการจัดเก็บรักษา (storage cost) ที่เกิดจากการถือครองสินทรัพย์ตั้งแต่ เวลา 0 ถึง T คิดเป็นมูลค่าของเงิน ณ เวลา T (วันส่งมอบ) นอกจากนี้จะนำผลประโยน์ที่ไม่ใช่ตัวเงินจากการถือครองสินทรัพย์มาร่วมพิจารณาด้วย โดยให้ FV[CY] แทนมูลค่าในอนาคตของผลประโยชน์ที่ไม่ใช่ตัวเงิน ที่เกิดจากการถือครองสินทรัพย์ในช่วงเวลา 0 ถึง T</span></p>
                    <p><span class="ps-5">จากแนวทางในการวิเคราะห์ราคาฟิวเจอร์ส ต้นทุนในการลงทุนของทั้งสองทางเลือกสามารถปรับการคำนวณได้ดังนี้ ต้นทุนสำหรับทางเลือกที่หนึ่ง ประกอบด้วย เงินค่าซื้อสินทรัพย์ บวกต้นทุนค่าเสียโอกาสของเงินที่ต้องจ่ายไป บวกค่าเก็บรักษาสินทรัพย์ หักด้วยประโยชน์จากการถือครองสินทรัพย์ทั้งที่เป็นตัวเงินและไม่เป็นตัวเงิน ในขณะที่ตันทุนสำหรับทางเลือกที่สอง คือ \(\footnotesize \text{F}_{\tiny \text{0,T}}\) เหมือนเดิม</span></p>
                    <ul class="list-unstyled ps-5">
                        <li><span class="fw-bold">ทางเลือกที่ 1:</span><span class="ps-3">ต้นทุนรวม = </span>\(\footnotesize \text{S}_{\tiny 0}(1 + \text{rT}) + \text{FV[SC]} - \text{FV[CF]} - \text{FV[CY]}\)</li>
                        <li><span class="fw-bold">ทางเลือกที่ 2:</span><span class="ps-3">ต้นทุนรวม = </span>\(\footnotesize \text{F}_{\tiny \text{0,T}}\)</li>
                    </ul>
                    <p><span class="ps-5">ดังนั้นสมการ Cost of Carry Model จึงเป็น</span></p>
                    <div class="alert alert-light">
                        $$ \footnotesize
                        \text{F}_{\tiny \text{0,T}} = \text{S}_{\tiny 0}(1 + \text{rT}) + \text{FV[SC]} - \text{FV[CF]} - \text{FV[CY]}
                        $$
                    </div>
                    <p><span class="ps-5">ความสัมพันธ์ข้างต้นสะท้อนว่า ราคาฟิวเจอร์สควรมีค่าเท่ากับ ราคาสปอตของสินทรัพย์อ้างอิงบวกต้นทุนค่าเสียโอกาสทางการเงิน บวกต้นทุนในการเก็บรักษา หักด้วยผลประโยชน์จากการถือครองสินทรัพย์อ้างอิงทั้งที่เป็นตัวเงินและไม่เป็นตัวเงิน อย่างไรก็ตาม Convenience Yield ไม่สามารถประเมินได้โดยตรง (คล้ายๆ กับกรณีของ implied volatility บนสัญญาออปชัน) แต่สามารถอนุมานได้ว่ามีค่าเท่ากับส่วนต่างระหว่างราคาฟิวเจอร์สที่คำนวณมาจากสมการ Cost of Carry Model ที่ปราศจาก Convenience Yield และราคาฟิวเจอร์สจริงในตลาด ทั้งนี้ Convenience Yield ของฟิวเจอร์สซีรี่ส์หนึ่งสามารถมีค่าเปลี่ยนแปลงได้ตลอดเวลา (คล้ายกับ implied volatility ของออปชัน)</span></p>
                    <p><span class="badge text-bg-success">ตัวอย่างที่ 2-4</span> สินทรัพย์เกษตรชนิดหนึ่งมีราคาตลาดปัจจุบัน 50 บาท/กก. จงหาราคาฟิวเจอร์สของสินทรัพย์ชนิดนี้ กำหนดให้มีอายุสัญญาเท่ากับ 5 เดือน อัตราดอกเบี้ยอายุ 5 เดือนแบบปราศจากความเสี่ยงคือ 4.50% ต่อปี ต้นทุนค่าเก็บรักษาสินทรัพย์ 5 เดือน มีค่า 3 บาท/กก. ไม่มีผลประโยชน์ที่เป็นตัวเงินจากการถือครองสินทรัพย์</p>
                    <div class="alert alert-light">
                        $$ \footnotesize \begin{split}
                        \text{F}_{\tiny \text{0, 5/12}} &= \text{S}_{\tiny 0}(1 + \text{rT}) + \text{FV[SC]} - \text{FV[CF]} \\
                        &= 50[1 + 0.045(5/12)] + 3 - 0 \\
                        &= 53.938 \ \text{บาท}
                        \end{split}$$
                    </div>
                    <p><span class="ps-5">หากราคาฟิวเจอร์สในตลาดมีค่า 53 บาท/กก. โดยไม่สามารถทำอาบิทราจได้ ส่วนต่างระหว่างราคาทางทฤษฎีและราคาฟิวเจอร์สจริงในตลาด 53.938-53 = 0.938 บาท/ก.ก. ส่วนต่างนี้สะท้อน Convenient Yield (CY) ซึ่งแสดงว่าผู้ลงทุนในตลาดยินดีซื้อสินทรัพย์อ้างอิงในปัจจุบันที่ราคาสูงเมื่อเปรียบเทียบกับราคาฟิวเจอร์สทางทฤษฎีที่ยังไม่ได้คิดถึงผลประโยชน์ที่ไม่ใช่ตัวเงินจากการถือครองสินทรัพย์อ้างอิง</span></p>
                    <p><span class="ps-5">แบบจำลอง Cost of Carry Model ยังอาจถูกแสดงในรูปแบบอื่นได้ เช่น การระบุต้นทุนในการถือครองเป็นรูปร้อยละของมูลค่า (c) แทนการกำหนดมูลค่าของต้นทุนในการถือครองเป็นจำนวนเงิน (บาท) ในกรณีนี้ อัตราต้นทุนในการถือครองจะพิจารณาเหมือนอัตราดอกเบี้ยแบบปราศจากความเสี่ยงหรืออัตราผลตอบแทนบนสินทรัพย์อ้างอิง ซึ่งจะแสดงสูตรการคำนวณราคาสัญญาฟิวเจอร์ส ได้โดย<a href="#to7" id="from7">\(\scriptsize ^7\)</a></span></p>
                    <div class="alert alert-light">
                        $$ \footnotesize \text{F}_{\tiny \text{0,T}} = \text{S}_{\tiny 0}(1 + \text{rT}) + \text{S}_{\tiny 0}\text{cT} = \text{S}_{\tiny 0}(1 + \text{rT} + \text{cT})
                        $$
                    </div>
                    <p><span class="badge text-bg-success">ตัวอย่างที่ 2-5</span> สินทรัพย์ชนิดหนึ่งมีราคา 100 บาท อัตราดอกเบี้ยอายุ 4 เดือน แบบปราศจากความเสี่ยง 4% ต่อปี และต้นทุนในการเก็บรักษาสินทรัพย์คิดเป็น 2% ต่อปี ของมูลค่าสินทรัพย์ จงคำนวณหาราคาฟิวเจอร์สบนสินทรัพย์นี้ กำหนดให้สัญญามีอายุ 4 เดือน</p>
                    <div class="alert alert-light">
                        $$ \footnotesize \begin{split}
                        \text{F}_{\tiny \text{0,T}} &= \text{S}_{\tiny 0}(1 + \text{rT} + \text{cT}) \\
                        \text{F}_{\tiny \text{0,4/12}} &= 100 \times [1 + 0.04(4/12) + 0.02(4/12)] \\
                        &= 102 \ \text{บาท}                        
                        \end{split}$$
                    </div>
                </div>
                <div id="section2-2">
                    <h3 class="text-success">หลักการประเมินราคาสัญญาฟิวเจอร์สประเภทต่างๆ</h3>
                    <h4 class="text-success">การกำหนดราคาฟิวเจอร์สที่อ้างอิงกับดัชนีราคาหุ้นสามัญและหุ้นสามัญ</h4>
                    <p><span class="ps-5">สัญญาฟิวเจอร์สบนหลักทรัพย์รายตัว (single stock futures, SSF) คือ สัญญาฟิวเจอร์สที่อ้างอิงกับหุ้นสามัญรายตัว เช่น สัญญาฟิวเจอร์สบนหุ้น PTT มีหุ้นสามัญของ PTT เป็นสินทรัพย์อ้างอิง โดยทั่วไป สัญญาฟิวเจอร์สของหุ้นรายตัวจะกำหนดให้ใช้การหักชำระราคาเป็นเงินสดแทนการส่งมอบหุ้นจริง สมมติผู้ลงทุนซื้อฟิวเจอร์สบนหุ้น XYZ ที่ราคาฟิวเจอร์ส (\(\footnotesize \text{F}_{\tiny \text{0,T}}\)) 250 บาท/หุ้น โดย 1 สัญญา มีขนาด 1,000 หุ้น กำไร (ขาดทุน) ที่วันส่งมอบจากฐานะซื้อของผู้ลงทุนขึ้นอยู่กับราคาในอนาคต (\(\footnotesize \text{S}_{\tiny \text{T}}\)) ของหุ้น XYZ ว่าจะสูง หรือต่ำกว่า 250 บาท/หุ้น โดยคำนวณ กำไร (ขาดทุน) ของฐานะซื้อ \(\footnotesize \text{SSF} = (\text{S}_{\tiny \text{T}} - \text{F}_{\tiny \text{0,T}}) \times 1,000\) ต่อ 1 สัญญา</span></p>
                    <p><span class="ps-5">สัญญาฟิวเจอร์สบนดัชนีราคาตลาดหลักทรัพย์ (stock index futures, SIF) คือ ฟิวเจอร์สที่มี ดัชนีราคาตลาดหลักทรัพย์เป็นสินทรัพย์อ้างอิง เช่น สัญญาฟิวเจอร์สบนดัชนี SET50 (SET50 index futures) ที่ซื้อขายในตลาด TFEX เป็นสัญญาที่อ้างอิงกับดัชนีราคา SET50 การเสนอราคาฟิวเจอร์สบนดัชนีราคา ตลาดหลักทรัพย์จะใช้ขนาดของดัชนีราคาตลาดหลักทรัพย์ที่ถูกอ้างอิงเป็นเกณฑ์ เช่น ถ้าในวันนี้ SET50 Index มีค่า 1,000 จุด ราคา SET50 Index Futures ที่ส่งมอบอีก 3 เดือนข้างหน้า อาจถูก เสนอซื้อขายที่ราคา 1,070 จุด แต่เนื่องจากตัวเลขดัชนีราคาไม่มีหน่วย เพื่อให้สามารถชำระราคากันได้ สัญญาฟิวเจอร์สบนดัชนีราคาตลาดหลักทรัพย์ต้องกำหนดตัวคูณ (multiplier) ขึ้นมาเพื่อใช้แปลงตัวเลข ดัชนีให้เป็นจำนวนเงิน เช่น ตัวคูณของ SET50 Index Futures มีค่าเท่ากับ 200 บาทต่อ 1 จุดของดัชนี ดังนั้นหากผู้ลงทุนขาย SET50 Index Futures ที่ราคา (\(\footnotesize \text{F}_{\tiny \text{0,T}}\)) 1,000 จุด กำไร (ขาดทุน) ณ วันส่งมอบ จากฐานะขายของผู้ลงทุนขึ้นอยู่กับค่าของ SET50 Index ในอนาคต (\(\footnotesize \text{S}_{\tiny \text{T}}\)) ว่าจะสูงหรือต่ำกว่า 1,000 จุด โดยคำนวณ กำไร (ขาดทุน) ของฐานะขาย \(\footnotesize \text{SIF} = (\text{F}_{\tiny \text{0,T}} - \text{S}_{\tiny \text{T}}) \times 200\) ต่อ 1 สัญญา</span></p>
                    <p><span class="ps-5">ดัชนีราคาตลาดหลักทรัพย์ คือ ราคาเฉลี่ยของหลักทรัพย์กลุ่มหนึ่งที่ถูกเลือกลงตะกร้าสำหรับการคำนวณดัชนีเทียบกับราคาเฉลี่ยของหลักทรัพย์ในตะกร้า ณ ปีฐาน เช่น ดัชนีหลักทรัพย์ SET50 คือราคาเฉลี่ยถ่วงน้ำหนักด้วยมูลค่าหลักทรัพย์ตามราคาตลาดของหลักทรัพย์ 50 ตัว ในตลาดหลักทรัพย์แห่งประเทศไทยที่มีมูลค่าหลักทรัพย์ตามราคาตลาดและสภาพคล่องการซื้อขายสูงสุด 50 อันดับแรกเทียบกับราคาเฉลี่ยของหลักทรัพย์กลุ่มเดียวกัน ณ ปีฐาน จึงพิจารณาได้ว่าสินทรัพย์อ้างอิงของสัญญาฟิวเจอร์สบนดัชนีราคาตลาดหลักทรัพย์ คือ กลุ่มการลงทุนที่ประกอบด้วยหุ้นสามัญ (portfolio of equity) กลุ่มเดียวกับที่ใช้คำนวณตัวเลขดัชนีราคาที่เป็นสินทรัพย์อ้างอิง ดังนั้นหากดัชนีราคาที่อ้างอิงโดยสัญญาฟิวเจอร์สประกอบด้วยหุ้นจำนวนมาก การส่งมอบกลุ่มหลักทรัพย์จะมีต้นทุนที่สูงมาก ดังนั้นสัญญาฟิวเจอร์สบนดัชนีราคาตลาดหลักทรัพย์มักถูกกำหนดให้มีการชำระราคาด้วยเงินสด (cash settlement)</span></p>
                    <p><span class="ps-5">การกำหนดราคาฟิวเจอร์สของดัชนีราคาตลาดหลักทรัพย์และของหุ้นสามัญรายตัว จะใช้หลักการเดียวกัน ดังนั้นในส่วนนี้จะขอเน้นไปที่การกำหนดราคาฟิวเจอร์สบนดัชนีราคาตลาดหลักทรัพย์ ซึ่งหลักการดังกล่าวสามารถนำไปประยุกต์ใช้กับสัญญาฟิวเจอร์สบนหุ้นสามัญรายตัวได้เช่นกัน</span></p>
                    <p><span class="ps-5">ต้นทุนการถือครองสินทรัพย์อ้างอิงของสัญญาฟิวเจอร์สบนดัชนีราคาตลาดหลักทรัพย์ประกอบด้วยต้นทุนค่าเสียโอกาสของเงินลงทุนในกลุ่มหลักทรัพย์ และผลประโยชน์จากการถือครองที่เป็นเงินปันผลของหลักทรัพย์ในตะกร้าที่คาดว่าจะมีการจ่ายในอนาคตในช่วงอายุของสัญญาฟิวเจอร์ส ในการวิเคราะห์ราคาฟิวเจอร์สจะกำหนดให้</span></p>
                    <div class="container-fluid">
                        <div class="row">
                            <div class="col-2 ps-5">\(\footnotesize \text{S}_{\tiny 0}\)</div>
                            <div class="col-10">คือ มูลค่าหรือตัวเลขในปัจจุบันของดัชนีราคาตลาดหลักทรัพย์</div>
                        </div>
                        <div class="row">
                            <div class="col-2 ps-5">\(\footnotesize \text{FV[D]}\)</div>
                            <div class="col-10">คือ เงินปันผลที่จะได้รับจากหุ้นสามัญทุกตัวที่ประกอบเป็นดัชนีราคาตลาดหลักทรัพย์ตั้งแต่ปัจจุบันจนถึงวันหมดอายุของฟิวเจอร์ส (เวลา 0 ถึง T) โดยคิดเป็นมูลค่าของเงิน ณ เวลา T ในอนาคต (สมมติว่าเงินปันผลที่ได้รับก่อนเวลา T ถูกนำกลับไปลงทุนในกลุ่มหลักทรัพย์อ้างอิง)</div>
                        </div>
                        <div class="row">
                            <div class="col-2 ps-5">\(\footnotesize \text{PV[D]}\)</div>
                            <div class="col-10">คือ เงินปันผลที่จะได้รับจากหุ้นสามัญทุกตัวที่ประกอบเป็นดัชนีราคาตลาดหลักทรัพย์ตั้งแต่ปัจจุบันจนถึงวันหมดอายุของฟิวเจอร์ส (เวลา 0 ถึง T) โดยคิดเป็นมูลค่าของเงิน ณ เวลาปัจจุบัน</div>
                        </div>
                        <div class="row">
                            <div class="col-2 ps-5">\(\footnotesize \text{F}_{\tiny \text{0,T}} \)</div>
                            <div class="col-10">คือ ราคาฟิวเจอร์สในปัจจุบันของดัชนีราคาตลาดหลักทรัพย์ เป็นราคาที่กำหนดในวันนี้เพื่อชำระราคา ณ เวลา T ในอนาคต (มีอายุคงเหลือ T)</div>
                        </div>
                        <div class="row">
                            <div class="col-2 ps-5">r</div>
                            <div class="col-10">คือ อัตราดอกเบี้ยที่ปราศจากความเสี่ยง (% ต่อปี) สำหรับช่วงเวลาระหว่างเวลา 0 ถึง T</div>
                        </div>
                    </div>
                    <p><span class="ps-5">จากหลักการของ Cost of Carry Model สามารถสรุปเป็นแบบจำลองกำหนดราคาฟิวเจอร์ของ ดัชนีราคาหลักทรัพย์ได้ดังนี้</span></p>
                    <div class="alert alert-success">
                        $$ \footnotesize
                        \text{F}_{\tiny \text{0,T}} = \text{S}_{\tiny 0}(1 + \text{rT}) - \text{FV[D]}
                        $$
                    </div>
                    <p><span class="ps-5">หากเงินปันผลถูกประเมินมาให้อยู่ในรูปของอัตราผลตอบแทนจากเงินปันผล (dividen yield, d) สมการประเมินราคาฟิวเจอร์สสามารถแสดงได้เป็น<a href="#to8" id="from8">\(\scriptsize ^8\)</a></span></p>
                    <p><span class="badge text-bg-success">ตัวอย่างที่ 2-6</span> SET50 Index ในตลาดหลักทรัพย์แห่งประเทศไทยมีค่าในปัจจุบัน 720 จุด กำหนดให้ SET50 Index Futures มีตัวคูณดัชนีเท่ากับ 200 บาทต่อ 1 จุดของดัชนี ในปัจจุบัน สัญญาฟิวเจอร์สซีรี่ส์ที่มีวันหมดอายุสัญญาใกล้ที่สุด หรือเรียกว่า Nearest Month Contract จะมีอายุครบกำหนดอีก 3 เดือนข้างหน้า (T = 0.25 ปี) อัตราดอกเบี้ยที่ปราศจากความเสี่ยง 4% ต่อปี นักวิเคราะห์ประเมินมูลค่าอนาคตในอีก 3 เดือนของเงินปันผลของหุ้นใน SET50 ว่าจะมีค่าเท่ากับ 6.50 จุด (เทียบเท่า SET50 Index) จงคำนวณหาราคาฟิวเจอร์สอายุ 3 เดือน บน SET50 Index</p>
                    <div class="alert alert-light">
                        $$ \footnotesize \begin{split}
                        \text{F}_{\tiny \text{0,T}} &= \text{S}_{\tiny 0}(1 + \text{rT}) - \text{FV[D]} \\
                        \text{F}_{\tiny \text{0, 0.25}} &= 720[1 + 0.04(3/12)] - 6.50 \\
                        &= 720.70 \ \text{จุด}
                        \end{split}$$
                    </div>

                    <h4 class="text-success">การกำหนดราคาฟิวเจอร์สที่อ้างอิงกับอัตราแลกเปลี่ยน</h4>
                    <p><span class="ps-5">การประยุกต์ Cost of Carry เพื่อกำหนดราคาฟิวเจอร์สบนเงินตราต่างประเทศ (currency futures) เริ่มโดยพิจารณาการครองเงินตราต่างประเทศที่เป็นสินทรัพย์อ้างอิงของฟิวเจอร์ส เพื่อให้ได้เงินตราต่างประเทศมาครอบครอง ผู้ลงทุนจะต้องขายเงินสกุลของตนเอง (เงินสกุลท้องถิ่น) แล้วซื้อเงินตราต่างประเทศ ดังนั้น ต้นทุนในการถือครองเงินตราต่างประเทศก็คือดอกเบี้ยของเงินตราสกุลท้องถิ่นที่ต้องสละไป (เพื่อนำเงินไปซื้อเงินตราต่างประเทศ) แต่การครอบครองเงินตราต่างประเทศ จะทำให้ผู้ลงทุนมีดอกเบี้ยรับจากการนำเงินตราต่างประเทศไปฝาก (หรือปล่อยกู้) ดังนั้นผลประโยชน์จากการถือครองเงินตราต่างประเทศก็คือดอกเบี้ยของเงินตราสกุลต่างประเทศ ดังนั้นราคาของฟิวเจอร์สอายุ T ปี บนเงินตราต่างประเทศ จึงควรมีมูลค่าเท่ากับราคาสปอต (อัตราแลกเปลี่ยนสปอต) ของเงินตราต่างประเทศ บวกด้วยต้นทุนในการถือครองเป็นระยะเวลา T ปี และหักด้วยผลประโยชน์ที่จะได้รับในช่วงที่ถือครองตามระยะเวลาของสัญญาฟิวเจอร์ส</span></p>
                    <div class="container-fluid">
                        <div class="row">
                            <div class="col-2 ps-5">\(\footnotesize \text{S}_{\tiny 0} \)</div>
                            <div class="col-10">คือ อัตราแลกเปลี่ยนสปอตในเวลาปัจจุบัน (0) ของเงินตราต่างประเทศ มีหน่วยเป็นจำนวนของเงินสกุลท้องถิ่น (home currency, HC) ต่อหนึ่งหน่วยของเงินตราต่างประเทศ (foreign currency, FC)</div>
                        </div>
                        <div class="row">
                            <div class="col-2 ps-5">\(\footnotesize \text{F}_{\tiny \text{0,T}}\)</div>
                            <div class="col-10">คือ อัตราแลกเปลี่ยนล่วงหน้าอายุ T ปี (มีวันหมดอายุสัญญาที่เวลา T)</div>
                        </div>
                        <div class="row">
                            <div class="col-2 ps-5">\(\footnotesize \text{r}_{\tiny \text{HC}}\)</div>
                            <div class="col-10">คือ อัตราดอกเบี้ยที่ปราศจากความเสี่ยงอายุ T ปี ของเงินสกุลท้องถิ่น (HC interest rate)</div>
                        </div>
                        <div class="row">
                            <div class="col-2 ps-5">\(\footnotesize \text{r}_{\tiny \text{FC}}\)</div>
                            <div class="col-10">คือ อัตราดอกเบี้ยที่ปราศจากความเสี่ยงอายุ T ปี ของเงินสกุลต่างประเทศท้องถิ่น (FC interest rate)</div>
                        </div>
                    </div>
                    <p><span class="ps-5">ในการหาราคาที่เหมาะสมของราคาฟิวเจอร์สของเงินตราต่างประเทศ ให้พิจารณาถึงทางเลือกในการลงทุน 2 ทาง ที่จะทำให้ผู้ลงทุนได้ถือครองเงินตราต่างประเทศจำนวน 1 หน่วยเหมือนกันที่เวลา T ทางเลือกที่หนึ่ง คือ ซื้อเงินตราต่างประเทศในวันนี้ แต่เพื่อให้มีเงินตราต่างประเทศจำนวน 1 หน่วยในเวลา T ผู้ลงทุนไม่จำเป็นต้องซื้อเงินตราต่างประเทศเต็ม 1 หน่วย ณ เวลา 0 เพราะผู้ลงทุนสามารถนำเงินไปฝากด้วยผลตอบแทนเท่ากับอัตราดอกเบี้ยของเงินตราต่างประเทศได้ ดังนั้นผู้ลงทุนต้องซื้อเงินตราต่างประเทศในวันนี้เพียง \(\footnotesize 1/(1 + \text{r}_{\tiny \text{FC}}\text{T})\) หน่วย ซึ่ง ณ เวลา T เงินดังกล่าวเพิ่มเป็น 1 หน่วยพอดี เพื่อคำนวณต้นทุนการซื้อเงินตราต่างประเทศ นำอัตราแลกเปลี่ยนสปอตไปคูณจำนวนเงินตราต่างประเทศที่จะซื้อ ได้เท่ากับ \(\footnotesize \text{S}_{\tiny 0}/(1 + \text{r}_{\tiny \text{FC}}\text{T})\) ซึ่งคิดเป็นมูลค่า ณ เวลา T ได้โดยการทบต้นดอกเบี้ยของเงินสกุลท้องถิ่น ได้เท่ากับ \(\footnotesize \text{S}_{\tiny 0}(1 + \text{r}_{\tiny \text{HC}}\text{T})/(1 + \text{r}_{\tiny \text{FC}}\text{T})\) และทางเลือกที่สอง คือ ซื้อสัญญาฟิวเจอร์สบนเงินตราต่างประเทศ ที่ราคา \(\footnotesize \text{F}_{\tiny \text{0,T}}\) แสดงรายละเอียดได้ดังนี้</span></p>
                    <ul class="list-unstyled ps-5">
                        <li><span class="fw-bold">ทางเลือกที่ 1:</span><span class="ps-3">ซื้อเงินสกุลต่างประเทศจำนวน \(\footnotesize 1/(1 + \text{r}_{\tiny \text{FC}}\text{T})\) หน่วย ที่ราคา \(\footnotesize \text{S}_{\tiny 0}\) ต่อ 1 หน่วย ของเงินตราต่างประเทศ แล้วถือครองเงินตราต่างประเทศไว้ T ปี โดยนำเงินตรา ต่างประเทศดังกล่าวไปลงทุนด้วยอัตราผลตอบแทน \(\footnotesize \text{r}_{\tiny \text{FC}}\) ต่อปี</span></li>
                        <li><span class="fw-bold">ทางเลือกที่ 2:</span><span class="ps-3">ซื้อสัญญาฟิวเจอร์สอายุ T ปี ที่อ้างอิงกับเงินตราต่างประเทศที่ราคาฟิวเจอร์ส \(\footnotesize \text{F}_{\tiny \text{0,T}}\)</span></li>
                    </ul>
                    <p><span class="ps-5">ต้นทุนสำหรับทางเลือกที่หนึ่ง คือ เงินค่าซื้อสินทรัพย์และต้นทุนค่าเสียโอกาสของเงินที่ต้องจ่ายไปในขณะที่ต้นทุนสำหรับทางเลือกที่สอง คือ \(\footnotesize \text{F}_{\tiny \text{0,T}}\) ดังนั้น</span></p>
                    <div class="alert alert-success">
                        $$ \footnotesize
                        \text{F}_{\tiny \text{0,T}} = \text{S}_{\tiny 0} \times [(1 + \text{r}_{\tiny \text{HC}}\text{T})/(1 + \text{r}_{\tiny \text{FC}}\text{T})] \approx \text{S}_{\tiny 0} \times (1 + \text{r}_{\tiny \text{HC}}\text{T} - \text{r}_{\tiny \text{FC}}\text{T})
                        $$
                    </div>
                    <p><span class="badge text-bg-success">ตัวอย่างที่ 2-6</span> สัญญาฟิวเจอร์สที่อ้างอิงกับอัตราแลกเปลี่ยนของเงินดอลลาร์สหรัฐฯ มีกำหนดหมดอายุสัญญาใน 90 วัน ในปัจจุบันอัตราแลกเปลี่ยนของเงินดอลลาร์มีค่าเท่ากับ 30 บาท/ดอลลาร์ อัตราดอกเบี้ยของสกุลเงินดอลลาร์เท่ากับ 1.50% และอัตราดอกเบี้ยของสกุลเงินบาทเท่ากับ 2.50% จงคำนวณหาราคาฟิวเจอร์สอายุ 90 วัน ของเงินดอลลาร์ (ในการวิเคราะห์ให้ใช้ประเทศไทยเป็นประเทศท้องถิ่น และสหรัฐฯ เป็นต่างประเทศ)</p>
                    <div class="alert alert-light">
                        $$ \footnotesize \begin{split}
                        \text{F}_{\tiny \text{0,90/365}} &= 30 \times [(1 + 0.025(90/365)) / (1 + 0.015(90/365))] \\
                        &= 30.07370 \ \text{บาท/ดอลล่าร์}
                        \end{split}$$
                    </div>

                    <h4 class="text-success">การกำหนดราคาฟิวเจอร์สที่อ้างอิงกับโลหะมีค่า</h4>
                    <p><span class="ps-5">สินค้าโภคภัณฑ์เพื่อการลงทุน (investment assets) หมายถึง สินค้าที่ถูกถือครองโดยมีวัตถุประสงค์เพื่อการลงทุนเป็นหลัก เช่น ทองคำและเงิน ผู้ค้าสามารถใช้แบบจำลอง Cost of Carry Model เพื่อคำนวณหาราคายุติธรรมของสัญญาฟิวเจอร์สบนสินค้าเหล่านี้ได้ สมมติพิจารณาการลงทุนในทองคำ มีระยะเวลาการลงทุน T ปี ซึ่งจะมีทางเลือกในการลงทุน 2 ทาง คือ</span></p>
                    <ul class="list-unstyled ps-5">
                        <li><span class="fw-bold">ทางเลือกที่ 1:</span><span class="ps-3">ซื้อทองคำในตลาดสปอตที่ราคาตลาดขณะนั้น (\(\footnotesize \text{S}_{\tiny 0}\)) แล้วถือครองไว้ T ปี</span></li>
                        <li><span class="fw-bold">ทางเลือกที่ 2:</span><span class="ps-3">ซื้อสัญญาฟิวเจอร์สอายุ T ปี ที่อ้างอิงกับทองคำที่ราคาฟิวเจอร์ส \(\footnotesize \text{F}_{\tiny \text{0,T}}\)</span></li>
                    </ul>
                    <p><span class="ps-5">สำหรับทางเลือกแรก ผู้ลงทุนต้องจ่ายเงินลงทุนซื้อทองคำทันที (\(\footnotesize \text{S}_{\tiny 0}\)) และมีต้นทุนในการถือครองสินทรัพย์ (carrying charge) ซึ่งประกอบด้วย 4 ส่วน คือ ตันทุนเงินทุน (financing costs) ค่ากักเก็บสินค้า (storage costs เช่น ค่าเช่าตู้นิรภัยสำหรับเก็บทองคำ) ค่าประกันภัย (insurance costs) และค่าขนส่ง (transportation costs) สำหรับทางเลือกที่สอง ผู้ลงทุนยังไม่ต้องจ่ายเงินทันทีในวันที่ทำสัญญา แต่จะไปชำระเงินและรับมอบทองคำที่วันส่งมอบในอนาคตตามราคาฟิวเจอร์สที่ตกลงไว้ (\(\footnotesize \text{F}_{\tiny 0}\)) เนื่องจากมูลค่าในอนาคตของทั้งสองการลงทุนค่าเท่ากัน ดังนั้นจึงควรมีต้นทุนเท่ากันด้วย ดังนั้น สามารถสรุปแบบจำลองการกำหนดราคาฟิวเจอร์สของทองคำได้ดังนี้</span></p>
                    <div class="alert alert-success">
                        $$ \footnotesize
                        \text{F}_{\tiny \text{0,T}} = \text{S}_{\tiny 0} + \text{Carrying Charge}
                        $$
                    </div>
                    <p>โดย</p>
                    <div class="container-fluid">
                        <div class="row">
                            <div class="col-2 ps-5">\(\footnotesize \text{F}_{\tiny \text{0,T}}\)</div>
                            <div class="col-10">คือ ราคาฟิวเจอร์สอายุ T ปีของทองคำ</div>
                        </div>
                        <div class="row">
                            <div class="col-2 ps-5">\(\footnotesize \text{S}_{\tiny 0}\)</div>
                            <div class="col-10">คือ ราคาสปอตของทองคำในปัจจุบัน</div>
                        </div>
                    </div>
                    <p><span class="badge text-bg-success">ตัวอย่างที่ 2-7</span> พิจารณาสัญญาฟิวเจอร์สอายุ 6 เดือน บนทองคำ ราคาสปอตของทองคำในปัจจุบันมีค่า 24,000 บาท/บาททองคำ อัตราดอกเบี้ยมีค่า 3% ต่อปี (หรือ 1.5% ต่อ 6 เดือน) การเก็บรักษาทองคำเป็นเวลา 6 เดือนมีต้นทุนรวม 900 บาท/บาททองคำ (ต้นทุนนี้รวมค่าเช่าเซพ ค่าประกัน และค่าขนส่ง) คำนวณหาราคาฟิวเจอร์สที่เหมาะสมได้ดังนี้</p>
                    <div class="alert alert-light">
                        $$ \footnotesize \begin{split}
                        \text{F}_{\tiny \text{0}} &= \text{S}_{\tiny 0} + \text{Carrying Charge} \\
                        &= 24,000 + (24,000 \times 0.015) + (900) \\
                        &= 25,260 \ \text{ต่อบาท}
                        \end{split}$$
                    </div>
                    <h4 class="text-success">การกำหนดราคาฟิวเจอร์สที่อ้างอิงกับสินค้าเกษตร</h4>
                    <p><span class="ps-5">ราคาฟิวเจอร์สตามสมการของ Cost of Carry Model ถือเป็นราคายุติธรรม เมื่อใดก็ตามที่ความสัมพันธ์ระหว่างราคาสปอตและราคาฟิวเจอร์สไม่เป็นไปตามนั้น จะเกิดโอกาสในการทำอาบิทราจ (arbitrage opportunity) อย่างไรก็ตาม สำหรับสินค้าเพื่อการอุปโภคบริโภคไม่สามารถประยุกต์หลักการอาบิทราจได้โดยตรง เพราะการทำอาบิทราจในสินค้าเหล่านี้มีต้นทุนที่สูงมาก และในบางกรณีก็ไม่สามารถทำอาบิทราจได้เนื่องจากสินค้าเกิดการเน่าเสียได้ นอกจากนี้ในบางกรณีการถือครองสินทรัพย์เพื่อการบริโภคอาจมี Convenience Yield ทำให้ราคาฟิวเจอร์ในตลาดแตกต่างจากราคาทางทฤษฎีได้โดยไม่เกิดอาบิทราจ</span></p>
                    <p><span class="ps-5">สินค้าเกษตรถือว่าเป็นสินค้าโภคภัณฑ์เพื่อการบริโภค (consumption assets) ผู้ที่กักเก็บสินค้าเกษตรส่วนใหญ่ถือครองสินค้าไว้เพราะสามารถนำสินค้ามาใช้บริโภคหรือเป็นวัตถุดิบในการผลิตได้ ดังนั้น แม้ว่าราคาฟิวเจอร์สของสินค้าเกษตรมีราคาต่ำเมื่อเทียบกับราคาสปอตและต้นทุนการถือครองของสินค้าผู้ที่มีสินค้าเกษตรในครอบครองก็อาจไม่เต็มใจขายสินค้าออกไปในตลาดสปอตแล้วซื้อคืนในตลาดฟิวเจอร์ส เนื่องจากการมีสินค้าเกษตรอยู่ในมือทำให้ไม่ต้องกังวลกับการขาดแคลนสินค้าในระหว่างที่ยังไม่ถึงวันส่งมอบของฟิวเจอร์ส ในขณะที่สถานะซื้อในสัญญาฟิวเจอร์สไม่สามารถนำไปบริโภคหรือผลิตเมื่อใดก็ได้ตามต้องการแต่ต้องรอจนกว่าจะได้รับมอบสินค้าในอนาคต</span></p>
                    <p><span class="ps-5">ดังนั้นในกรณีของสินค้าเกษตรสภาวะที่ \(\footnotesize \text{F}_{\tiny 0} \leq \text{S}_{\tiny 0} + \text{Carrying Charge} \) สามารถดำรงอยู่ได้โดยไม่เกิดการทำอาบิทราจ เพราะมีผลประโยชน์จากการถือครองสินค้าโภคภัณฑ์ที่เรียกว่า Convenience Yield ดังนั้นเราสามารถนำมาใช้ปรับแบบจำลองต้นทุนการถือครอง ได้ดังนี้</span></p>                    
                    <div class="alert alert-success">
                        $$ \footnotesize
                        \text{F}_{\tiny \text{0,T}} = \text{S}_{\tiny 0} + \text{Carrying Change} - \text{Convenience Yield}
                        $$
                    </div>
                    <p><span class="ps-5">โดยทั่วไป Convenience Yield ของสินค้าเกษตรจะสะท้อนการคาดหมายของตลาดเกี่ยวกับการขาดแคลน (Shortage) สินค้าเกษตรนั้นในอนาคต โดยสินค้าเกษตรที่มีโอกาสสูงที่จะเกิดการขาดแคลนในอนาคตจะมี Convenience Yield สูง และโดยทั่วไปสินค้าเกษตรที่มีปริมาณสต็อกเหลือในระดับต่ำเมื่อเทียบกับความต้องการใช้ ย่อมมีโอกาสสูงที่จะเกิดการขาดแคลนในอนาคต และย่อมมี Convenience Yield สูง ในขณะที่สินค้าเกษตรที่มีปริมาณสต็อกเหลืออยู่ในระดับสูงจะมี Convenience Yield ต่ำ</span></p>
                    <p><span class="ps-5">ปัญหาอีกประการของการประยุกต์ใช้ Cost of Carry Model กับสินค้าเกษตรคือ สินค้าเกษตรบางชนิดมีอายุสั้นและเน่าเปื่อยได้ เช่น ไข่ไก่ และดอกไม้ เป็นต้น ทำให้การทำอาบิทราจที่เกี่ยวข้องกับการถือครองสินทรัพย์อ้างอิงไปในอนาคตไม่สามารถทำได้จริง (cash and carry arbitrage) ในกรณีนี้ราคาฟิวเจอร์สในตลาดอาจมีค่าแตกต่างจากราคาทางทฤษฎีได้โดยไม่เกิดโอกาสในการทำอาบิทราจ</span></p>
                    
                    <h4 class="text-success">การกำหนดราคาฟิวเจอร์สที่อ้างอิงกับพลังงาน</h4>
                    <p><span class="ps-5">การกำหนดราคาฟิวเจอร์สที่อ้างอิงกับพลังงานมีลักษณะคล้ายคลึงกับการกำหนดราคาฟิวเจอร์สของสินค้าโภคภัณฑ์เพื่อการลงทุนและสินค้าโภคภัณฑ์เพื่อการอุปโภคบริโภคผสมกัน เนื่องจากแหล่งพลังงานบางชนิด เช่น น้ำมัน แม้จะมีวัตถุประสงค์ในการถือครองเพื่อการอุปโภคและมีการใช้แล้วหมดไปได้การถือครองเพ การสร้างสต็อกเพิ่มมีต้นทุนในการขุดเจาะและใช้เวลา อย่างไรก็ตามน้ำมันก็สามารถถูกกักเก็บไปในอนาคตได้โดยไม่เน่าเสีย ดังนั้นจึงได้สมการในการกำหนดราคาฟิวเจอร์ส</span></p>
                    <div class="alert alert-light">
                        $$ \footnotesize
                        \text{F}_{\tiny \text{0,T}} = \text{S}_{\tiny 0} + \text{Carrying Change} - \text{Convenience Yield}
                        $$
                    </div>
                </div>
                <div id="section2-3">
                    <h3 class="text-success">ค่าเบสิสของสัญญาฟิวเจอร์ส</h3>
                    <p><span class="ps-5">ณ เวลาใดเวลาหนึ่ง ราคาสปอตและราคาฟิวเจอร์สของสินทรัพย์ชนิดหนึ่งอาจมีค่าต่างกันได้ความแตกต่างระหว่างราคาทั้งสองนี้เรียกว่า เบสิส (basis)</span></p>
                    <div class="alert alert-light">
                        $$ \footnotesize
                        \text{Basis}_{\tiny 0} = \text{F}_{\tiny 0,\text{T}} - \text{S}_{\tiny 0}
                        $$
                    </div>
                    <p><span class="ps-5">จาก Cost of Carry Model จะเห็นว่า ค่าเบสิสของสัญญาฟิวเจอร์สสะท้อนต้นทุนสุทธิของการถือครองสินทรัพย์อ้างอิงตลอดช่วงอายุของสัญญาซื้อขายล่วงหน้า (net carrying cost) โดยเบสิสอาจมีค่ามากกว่า น้อยกว่า หรือเท่ากับศูนย์ ก็ได้ ขึ้นกับขนาดโดยเปรียบเทียบของตันทุนและผลประโยชน์จากการถือครอง อย่างไรก็ตาม เมื่อเวลาผ่านไป อายุของสัญญาเหลือสั้นลงและวันส่งมอบใกล้เข้ามา อิทธิพลของต้นทุนและผลประโยชน์จากการถือครองสินทรัพย์ที่มีต่อราคาฟิวเจอร์สย่อมจะลดลงตามไปด้วย ทำให้ราคาทั้งสองเคลื่อนที่เข้าหากันมากขึ้น ขนาดของเบสิสจึงมีแนวโน้มลดลง (เป็นบวกหรือเป็นลบน้อยลง) เมื่อวันส่งมอบของสัญญาฟิวเจอร์สใกล้เข้ามา และที่วันส่งมอบของสัญญา (T) ราคาซื้อขายล่วงหน้าจะต้องมีค่าเท่ากับราคาสปอต ดังสมการต่อไปนี้</span></p>
                    <div class="alert alert-light">
                        $$ \footnotesize
                        \text{F}_{\tiny \text{T,T}} = \text{S}_{\tiny \text{T}} \ \text{หรือ} \ \text{Basis}_{\tiny \text{T}} = 0
                        $$
                    </div>
                    <p><span class="ps-5">ดังที่ได้อธิบายไว้ในหัวข้อ 2.2.1 ลักษณะการเคลื่อนไหวของราคาฟิวเจอร์สและราคาสปอต ที่เคลื่อนที่เข้าหากันเมื่ออายุของสัญญาเหลือลดลง และจะมีค่าเท่ากันที่วันส่งมอบนี้ เรียกว่า การบรรจบกันของราคา (price convergence)</span></p>
                </div>
                <div id="section2-4">
                    <h3 class="text-success">ภาวะตลาดแบบ Normal Market และ Inverted Market</h3>
                    <p><span class="ps-5">การเปรียบเทียบราคาฟิวเจอร์สกับราคาสปอตของสินทรัพย์อ้างอิงทำให้สามารถแยกภาวะของตลาดฟิวเจอร์สออกได้เป็น 2 ลักษณะ คือ</span></p>
                    <p><span class="ps-5 fw-bold text-success">Normal Market</span> ในภาวะที่ต้นทุนการถือครองสินค้า (carrying charge) มีบทบาทอย่างมาก ต่อราคาซื้อขายล่วงหน้า นั่นคือ ต้นทุนการถือครองสุทธิมีค่าเป็นบวกและสูงกว่า Convenient Yield ซึ่งเกิดขึ้นกับสินทรัพย์ที่มีต้นทุนในการถือครองสูงกว่าผลประโยชน์จากการถือครอง เช่น หุ้นสามัญที่ไม่มีการจ่ายปันผลในช่วงอายุของสัญญา หรือสินค้าโภคภัณฑ์ที่มีสต็อกของสินค้าเหลือเป็นปริมาณมากเทียบกับความต้องการใช้ จนทำให้ราคาซื้อขายล่วงหน้ามีค่าสูงกว่าราคาสปอต (\(\footnotesize \text{F}_{\tiny 0,\text{T}} \gt \text{S}_{\tiny 0}\)) และราคาซื้อขายล่วงหน้าของสัญญาที่มีวันส่งมอบไกล มีค่าสูงกว่าราคาซื้อขายล่วงหน้าของสัญญาที่มีวันส่งมอบใกล้ (\(\footnotesize \text{F}_{\tiny 0,\text{T2}} \gt \text{F}_{\tiny 0,\text{T1}}\) โดย T2 และ T1 คืออายุของสัญญา และ T2 > T1) เพราะระยะเวลาที่ยาวออกไปจะทำให้ต้นทุนการถือครองสูงขึ้น ภาวะตลาดแบบนี้เรียกว่า<a href="#to9" id="from9">\(\scriptsize ^9\)</a> Normal Market หรือ Carrying Charge Market</span></p>
                    <p><span class="ps-5 fw-bold text-success">Inverted Market</span> ในภาวะที่ผลประโยชน์จากการถือครองสินทรัพย์ รวมทั้ง Convenience Yield มีบทบาทอย่างมากต่อราคาซื้อขายล่วงหน้า นั่นคือ ต้นทุนการถือครองสุทธิมีค่าเป็นลบ หรือมีค่าเป็นบวกแต่ต่ำกว่า Convenient Yield ซึ่งเกิดขึ้นกับสินทรัพย์ที่มีต้นทุนในการถือครองต่ำกว่าผลประโยชน์จากการถือครอง เช่น หุ้นสามัญที่คาดว่าจะจ่ายเงินปันผลในอัตราที่สูง หรือสินค้าโภคภัณฑ์ที่มีสต็อกในปริมาณต่ำเทียบกับความต้องการใช้และมีโอกาสเกิดการขาดแคลนในอนาคต ภาวะนี้จะทำให้เกิดความต้องการครอบครองสินทรัพย์อ้างอิงในปัจจุบัน ไปกดดันให้ราคาสปอตมีค่าสูงกว่าราคาซื้อขายล่วงหน้า (\(\footnotesize \text{F}_{\tiny 0,\text{T}} \lt \text{S}_{\tiny 0}\)) และราคาซื้อขายล่วงหน้าของสัญญาที่มีวันส่งมอบไกล มีค่าต่ำกว่าราคาซื้อขายล่วงหน้าของสัญญาที่มีวันส่งมอบใกล้ (\(\footnotesize \text{F}_{\tiny 0,\text{T2}} \lt \text{F}_{\tiny 0,\text{T1}}\)) ภาวะตลาดแบบนี้เรียกว่า<a href="#to10" id="from10">\(\scriptsize ^{10}\)</a> Inverted Market</span></p>
                    <p><span class="ps-5">ณ เวลาใดเวลาหนึ่ง ภาวะ Normal Market และ Inverted Market สามารถสังเกตได้จากค่าเบสิสของสัญญาฟิวเจอร์ส โดยในภาวะ Normal Market เบสิสจะมีค่าเป็นบวก และภาวะ Inveted Market เบสิสจะมีค่าติดลบ นอกจากนี้ ณ เวลาใดเวลาหนึ่ง หากนำราคาฟิวเจอร์สของเดือนส่งมอบต่างๆ บนสินทรัพย์อ้างอิงเดียวกันมาวาดเป็นกราฟเทียบกับอายุคงเหลือของสัญญา กราฟที่ได้เรียกว่า Forward Curve ซึ่งในภาวะ Normal Market จะพบว่า Forward มีความชันเป็นบวก และในภาวะ Inverted Market จะพบว่า Forward มีความชันเป็นลบ ดังแสดงในรูปที่ 2-5</span></p>
                    <div class="card border-0"><img src="../../src/images/icbooks/book-5/chapter2/image2-5.png" alt="image2-5" class="img-fluid m-auto w-100"></div>
                </div>
                <div id="section2-5">
                    <h3 class="text-success">ราคาฟิวเจอร์สกับราคาสปอตที่คาดการณ์ในอนาคต</h3>
                    <p><span class="ps-5">ยังมีแนวคิดเกี่ยวกับการกำหนดราคาซื้อขายล่วงหน้าอีกแนวคิดหนึ่งที่เรียกว่า The Expectation Hypothesis ซึ่งกล่าวว่า ราคาซื้อขายล่วงหน้าสะท้อนค่าคาดหมายของราคาสินค้านั้นในอนาคตที่วันส่งมอบของสัญญา (expected futures spot price หรือ E[\(\footnotesize \text{S}_{\tiny \text{T}}\)]) เช่น สมมติขณะนี้คือเดือน ม.ค. และราคาฟิวเจอร์ส เดือน มิ.ย. ของ RSS3 มีค่า 20 บาท/ก.ก. สะท้อนว่าโดยเฉลี่ยผู้ลงทุนในตลาดฟิวเจอร์สคาดหมายว่าราคา ของยางแผ่นรมควันชั้น 3 ในอีก 3 เดือนข้างหน้า (เดือน มิ.ย.) จะมีค่า 20 บาท/กก.</span></p>
                    <p><span class="ps-5">แนวคิดพื้นฐานของ The Expectation Hypothesis อยู่ที่แรงกดดันจากการเก็งกำไร กล่าวคือถ้าผู้ลงทุนโดยเฉลี่ยในตลาดคาดหมายว่าราคาของยางแผ่นในเดือน มิ.ย. จะต่ำกว่า 20 บาท/กก. ผู้ลงทุน จะขายฟิวเจอร์สของ RSS3 ที่ราคาตลาด 20 บาท/กก. เพื่อเก็งกำไร ซึ่งธุรกรรมเก็งกำไรนี้จะไปกดดันให้ราคาฟิวเจอร์สลดลงจนกว่าราคาของฟิวเจอร์สจะมีค่าเท่ากับค่าคาดหมายของราคาในอนาคต ในขณะที่ หากผู้ลงทุนโดยเฉลี่ยในตลาดคาดหมายว่าราคาของยางแผนในเดือน มิ.ย. จะมีค่าสูงกว่า 20 บาท/กก. ก็จะเกิดแรงซื้อฟิวเจอร์สเพื่อเก็งกำไร กดดันให้ราคาฟิวเจอร์สเพิ่มขึ้นจนกว่าราคาของฟิวเจอร์สจะมีค่าเท่ากับค่าคาดหมายของราคาในอนาคต<a href="#to11" id="from11">\(\scriptsize ^{11}\)</a></span></p>
                    <p><span class="ps-5">จาก The Expectation Hypothesis สามารถกำหนดรูปแบบความสัมพันธ์ระหว่างราคาซื้อขายล่วงหน้าและค่าคาดหมายของราคาในอนาคตได้ดังนี้</span></p>
                    <p><span class="ps-5 fw-bold text-success">Normal Contango</span> หรือบางครั้งเรียกสั้นๆ ว่า Contango คือ ภาวะตลาดที่ราคาฟิวเจอร์ส มีค่าสูงกว่าค่าคาดหมายของราคาในอนาคต (\(\footnotesize \text{F}_{\tiny 0,\text{T}} \gt \text{E}[\text{S}_{\tiny \text{T}}]\)) ภาวะนี้เกิดขึ้นได้เมื่อมีความต้องการประกันความเสี่ยงในตลาดฟิวเจอร์สด้านซื้อมากกว่าด้านขาย เช่น มีผู้แปรรูปสินค้าเกษตรต้องการซื้อฟิวเจอร์สเพื่อประกันความเสี่ยงของตนมากกว่าปริมาณฟิวเจอร์สที่เกษตรกรต้องการขายเพื่อปิ เช่นกัน จึงทำให้ผู้ประกันความเสี่ยงด้านซื้อฟิวเจอร์สต้องเสนอราคาซื้อฟิวเจอร์สให้สูงขึ้นเพื่อดึงดูดให้นักเก็งกำไรเข้ามาขาย จึงทำให้ราคาฟิวเจอร์สมีค่าสูงกว่าค่าคาดหมายของราคาในอนาคตได้</p>
                    <p><span class="ps-5 fw-bold text-success">Normal Backwardation</span> คือ ภาวะตลาดที่ราคาฟิวเจอร์สมีค่าต่ำกว่าค่าคาดหมายของราคาในอนาคต (\(\footnotesize \text{F}_{\tiny 0,\text{T}} \lt \text{E}[\text{S}_{\tiny \text{T}}]\)) ภาวะนี้เกิดขึ้นได้เมื่อมีความต้องการประกันความเสี่ยงในตลาดฟิวเจอร์สด้านขายมากกว่าด้านซื้อ เช่น มีเกษตรกรต้องการขายฟิวเจอร์สเพื่อประกันความเสี่ยงของตนมากกว่าปริมาณฟิวเจอร์สที่ผู้แปรรูปสินค้าเกษตรต้องการซื้อเพื่อปิดความเสี่ยงของตนเช่นกัน จึงทำให้ผู้ประกันความเสี่ยง ด้านขายฟิวเจอร์สต้องเสนอราคาขายฟิวเจอร์สให้ต่ำลงขึ้นเพื่อดึงดูดให้นักเก็งกำไรเข้ามาซื้อ จึงทำให้ราคาฟิวเจอร์สมีค่าต่ำกว่าค่าคาดหมายของราคาในอนาคตได้</p>
                    <p><span class="ps-5">การจะบอกว่าตลาดซื้อขายล่วงหน้า ณ ขณะนั้นอยู่ในภาวะ (Normal) Contango หรือ Normal backwardation เป็นเรื่องยาก เพราะไม่สามารถรับรู้ค่าคาดหมายของตลาดบนราคาสปอตในอนาคตได้ แต่วิธีหนึ่งที่นิยมใช้เพื่อระบุสภาวะตลาดทั้งสองคือ การสังเกตการเคลื่อนไหวของราคาซื้อขายล่วงหน้าเมื่อเวลาผ่านไป โดยหากตลาดอยู่ในภาวะ (Normal) Contango จะสังเกตเห็นราคาซื้อขายล่วงหน้าปรับตัว ลดลงเมื่อเวลาผ่านไป เข้าหาค่าคาดหมายของราคาในอนาคต และหากอยู่ในภาวะ Normal backwardation จะสังเกตเห็นราคาซื้อขายล่วงหน้าปรับตัวเพิ่มขึ้นเมื่อเวลาผ่านไป ทั้งนี้การสังเกตลักษณะนี้มีข้อสมมติว่าค่าคาดหมายของราคาในอนาคตมีค่าคงที่เมื่อเวลาผ่านไป</span></p>
                </div>
            </div>

            <div id="section3">
                <h2 class="text-success text-decoration-underline">การเก็งกำไรในเบสิสและเสปรดของสัญญาฟิวเจอร์ส</h2>
                <div id="section3-1">
                    <h3 class="text-success">การเก็งกำไรในเบสิสของสัญญาฟิวเจอร์ส</h3>
                    <p><span class="ps-5">ดังได้อธิบายในหัวข้อ 2.2.3 ค่าเบสิส (basis) ของสัญญาฟิวเจอร์สหมายถึงส่วนต่างของราคาฟิวเจอร์สและราคาสปอตบนสินทรัพย์อ้างอิงเดียวกัน ซึ่งส่วนต่างนี้สะท้อนต้นทุนสุทธิของการถือครองสินทรัพย์อ้างอิง ดังนั้นโดยทั่วไป เมื่อราคาฟิวเจอร์สสูงกว่าราคาสปอต การขายฟิวเจอร์สแล้วซื้อสปอตเพื่อรอส่งมอบจะไม่ทำให้ได้กำไร เพราะราคาที่ต่างกันจะเท่ากับต้นทุนในการถือครองสินทรัพย์พอดี ในทางตรงข้าม เมื่อราคาฟิวเจอร์สต่ำกว่าราคาสปอต การขายชอร์ตสปอตแล้วซื้อฟิวเจอร์สก็จะไม่ทำให้ได้กำไรเช่นกัน เพราะราคาที่ต่างกันจะเท่ากับผลประโยชน์จากการถือครองสินทรัพย์ที่ต้องสละไปพอดี</span></p>
                    <p><span class="ps-5">อย่างไรก็ตาม หากผู้ลงทุนประเมินว่าค่าเบสิสในตลาดยังไม่ได้สะท้อนต้นทุนสุทธิของการถือครองที่แท้จริง ซึ่งเมื่อเวลาผ่านไปคาดว่าจะมีการปรับตัวของเบสิสเข้าหาค่าที่แท้จริง ในกรณีนี้ผู้ลงทุนสามารถใช้กลยุทธ์การลงทุนเพื่อเก็งกำไรในเบสิส (basis strategy) ได้ดังนี้</span></p>
                    <p><span class="ps-5">เมื่อพยากรณ์ว่าในอนาคต ค่าเบสิสจะกว้างขึ้น (basis strengthen) ซึ่งหมายถึง เบสิสจะมีค่าเป็นบวกมากขึ้นหรือเป็นลบน้อยลง สามารถวางกลยุทธ์การลงทุนได้โดยการซื้อสินทรัพย์อ้างอิงในตลาดสปอตและขายสัญญาฟิวเจอร์สบนสินทรัพย์อ้างอิง หากการพยากรณ์ถูกต้อง โดยเมื่อปิดฐานะค่าเบสิสปรับขึ้นจริงการลงทุนนี้จะให้ผลกำไร เพราะเบสิสจะสูงขึ้นได้แสดงว่าราคาสปอตของสินทรัพย์อ้างอิงต้องปรับตัวสูงขึ้นน้อยกว่าหรือปรับตัวลดลงมากกว่า ราคาฟิวเจอร์สของสินทรัพย์</span></p>
                    <p><span class="ps-5">เมื่อพยากรณ์ว่าในอนาคต ค่าเบสิสจะแคบลง (basis weaken) ซึ่งหมายถึง เบสิสจะมีค่าเป็นบวกน้อยลงหรือเป็นลบมากขึ้น สามารถวางกลยุทธ์การลงทุนได้โดยการขายชอร์ตสินทรัพย์อ้างอิงในตลาดสปอตและซื้อสัญญาฟิวเจอร์สบนสินทรัพย์อ้างอิง หากการพยากรณ์ถูกต้อง เมื่อปิดฐานะค่าเบสิสปรับลดลงจริง การลงทุนนี้จะให้ผลกำไร เพราะเบสิสจะลดลงได้แสดงว่าราคาสปอตของสินทรัพย์อ้างอิงต้องปรับตัวสูงขึ้นมากกว่าหรือปรับตัวลดลงน้อยกว่า ราคาฟิวเจอร์สของสินทรัพย์</span></p>  
                    <p><span class="badge text-bg-success">ตารางที่ 2-7</span> สรุปสาเหตุการเปลี่ยนแปลงในเบสิส</p>
                    <table class="table text-center">
                        <thead class="table-success">
                            <tr>
                                <th>การเปลี่ยนแปลงของเบสิส</th>
                                <th>สาเหตุ</th>
                            </tr>
                        </thead>
                        <tbody>
                            <tr>
                                <td class="align-middle">Basis Strengthen (กว้างขึ้น)</td>
                                <td>
                                    <ul class="list-unstyled">
                                        <li>ราคาฟิวเจอร์สเพิ่มขึ้นมากกว่าราคาสปอต</li>
                                        <li>ราคาฟิวเจอร์สลดลงน้อยกว่าราคาสปอต</li>
                                        <li>ราคาฟิวเจอร์สเพิ่มขึ้น แต่ราคาสปอตลดลง</li>
                                    </ul>
                                </td>
                            </tr>
                            <tr>
                                <td class="align-middle">Basis Weaken (แคบลง)</td>
                                <td>
                                    <ul class="list-unstyled">
                                        <li>ราคาฟิวเจอร์สลดลงมากกว่าราคาสปอต</li>
                                        <li>ราคาฟิวเจอร์สเพิ่มขึ้นน้อยกว่าราคาสปอต</li>
                                        <li>ราคาฟิวเจอร์สลดลง แต่ราคาสปอตเพิ่มขึ้น</li>
                                    </ul>
                                </td>
                            </tr>
                        </tbody>
                    </table>
                </div>
                <div id="section3-2">
                    <h3 class="text-success">สเปรดของสัญญาฟิวเจอร์ส (futures spread)</h3>
                    <p><span class="ps-5">ฐานะสเปรดในสัญญาฟิวเจอร์ส (spread position) คือ การที่ผู้ลงทุนมีทั้งฐานะซื้อและฐานะขายบนสัญญาฟิวเจอร์สต่างซีรี่ส์กัน ซึ่งอาจเป็นสัญญาฟิวเจอร์สบนสินทรัพย์อ้างอิงเดียวกันแต่มีเดือนส่งมอบต่างกัน หรือเป็นสัญญาฟิวเจอร์สบนสินค้าอ้างอิงต่างประเภทกัน การลงทุนในลักษณะสเปรดนี้เหมาะกับผู้ลงทุนที่ต้องการเก็งกำไรในความแตกต่างของมูลค่าโดยเปรียบเทียบของสัญญาฟิวเจอร์สสองซีรี่ส์</span></p>
                    <p><span class="ps-5">กล่าวได้อีกทางหนึ่งว่า ผู้ลงทุนไม่ได้ลงทุนโดยสนใจเฉพาะมูลค่าของสัญญาฟิวเจอร์สสัญญาใดสัญญาหนึ่ง แต่เป็นการลงทุนที่ให้ความสนใจในความสัมพันธ์ระหว่างมูลค่า (ส่วนต่าง) ของสัญญาฟิวเจอร์สต่างซีรี่ส์กัน โดยทั่วไปการวิเคราะห์จะออกมาเป็นข้อสรุปว่า ผู้ลงทุนเชื่อว่าส่วนต่างระหว่างราคาของสัญญาฟิวเจอร์สจะเพิ่มขึ้นหรือต่ำลง แล้วจึงเข้าซื้อขายสัญญาฟิวเจอร์สให้สอดคล้องกับผลการวิเคราะห์ดังกล่าวโดยฐานะสเปรดจะต้องประกอบด้วยฐานะบนฟิวเจอร์สอย่างน้อย 2 ฐานะ คือ ฐานะซื้อสัญญาฟิวเจอร์สซีรี่ส์ หนึ่งพร้อมกับสถานะขายสัญญาฟิวเจอร์สอีกซีรี่ส์หนึ่ง เรียกได้ว่า มีทั้งขาซื้อและขาขาย (long and short) ทั้งนี้ผู้ลงทุนสามารถมีฐานะบนสัญญาฟิวเจอร์สได้มากกว่า 2 ซีรี่ส์ สำหรับการลงทุนแบบสเปรด รวมทั้ง สามารถสร้างสเปรดได้จากทั้งขาซื้อขาขายจำนวนเท่ากันหรือเป็นสัดส่วนเดียวกันก็ได้</span></p>
                    <p><span class="ps-5">การสร้างฐานะสเปรดของผู้ลงทุนสามารถทำได้พร้อมกันในครั้งเดียวของการส่งคำสั่ง โดยมีการกำหนดราคาจากราคาสุทธิของสองฐานะ (คือ ส่วนต่างระหว่างราคาซื้อในฟิวเจอร์สซีรี่ส์หนึ่งและราคาขาย ในฟิวเจอร์สอีกซีรี่ส์หนึ่ง) หรือสร้างฐานะสเปรดจากการส่งคำสั่งซื้อและคำสั่งขายแยกกันในแต่ละขาของสเปรด เช่น เปิดฐานะซื้อ (long) ในสัญญาซีรี่ส์หนึ่งก่อน แล้วค่อยเปิดฐานะขาย (short) ในอีกซีรี่ส์หนึ่งในภายหลัง</span></p>
                    <h4 class="text-success">สเปรดระหว่างเดือนส่งมอบ (calendar spread)</h4>
                    <p><span class="ps-5">กลยุทธ์หนึ่งในการเก็งกำไรด้วยเสปรด คือ เก็งกำไรในส่วนต่างของราคาฟิวเจอร์สที่มีเดือนส่งมอบต่างกัน (calender spread) หรือที่เรียกว่า Calendar Spreads Strategy โดยฐานะสเปรดระหว่างเดือน ส่งมอบ (calendar spread position) ประกอบด้วย ฐานะซื้อฟิวเจอร์สเดือนส่งมอบหนึ่งและฐานะขายฟิวเจอร์สของอีกเดือนส่งมอบหนึ่งบนสินทรัพย์อ้างอิงเดียวกัน ซึ่งค่า Calendar Spread ณ ขณะใดขณะหนึ่ง คำนวณจาก</span></p>
                    <div class="alert alert-light">
                        $$ \footnotesize
                        \text{Calendar Spread} = \text{ราคาฟิวเจอร์สเดือนไกล (deferred contract)} - \text{ราคาฟิวเจอร์สเดือนใกล้ (nearby contract)}
                        $$
                    </div>
                    <p><span class="ps-5">หากคาดว่าฟิวเจอร์สของเดือนส่งมอบไกลจะมีราคาสูงขึ้นโดยเปรียบเทียบกับเดือนส่งมอบใกล้ (ราคาของ deferred contract สูงขึ้นมากกว่าหรือลดลงน้อยกว่า nearby contract) ผู้ลงทุนจะใช้กลยุทธ์ที่เรียกว่า สเปรดขาขึ้น (bull spread) ซึ่งประกอบด้วยฐานะซื้อในสัญญาเดือนส่งมอบไกลและขายสัญญาเดือนส่งมอบใกล้ หากสเปรดมีค่ามากขึ้นจริง (สเปรดเป็นบวกมากขึ้นหรือเป็นลบน้อยลง เรียกว่า spread strengthen) ผู้ลงทุนจะได้กำไร โดยในช่วงที่ตลาดมีภาวะเป็น Full Carrying Charge ฐานะสเปรดขาขึ้นนี้ เรียกว่า Carrying Charge Spread จะมีความเสี่ยงที่จำกัด (limited risk spread) เนื่องจากสเปรดในปัจจุบันได้สะท้อนต้นทุนถือครองไปเต็มที่แล้ว จึงมีโอกาสน้อยที่ราคาฟิวเจอร์สเดือนส่งมอบใกล้จะสูงขึ้นโดยเปรียบเทียบกับราคาเดือนส่งมอบไกลแล้วทำให้สเปรดมีค่าลดลง</span></p>
                    <p><span class="ps-5">หากคาดว่าฟิวเจอร์สของเดือนส่งมอบไกลจะมีราคาลดลงโดยเปรียบเทียบกับเดือนส่งมอบใกล้ (ราคาของ deferred contract ลดลงมากกว่าหรือเพิ่มขึ้นน้อยกว่า nearby contract) ผู้ลงทุนจะใช้กลยุทธ์ ที่เรียกว่า สเปรดขาลง (bear spread) ซึ่งประกอบด้วยฐานะซื้อในสัญญาเดือนส่งมอบใกล้และขายสัญญาเดือนส่งมอบไกล หากสเปรดมีค่าลดลงจริง (สเปรดเป็นบวกน้อยลงหรือเป็นลบมากขึ้น เรียกว่า spread weaken) ผู้ลงทุนจะได้กำไร กลยุทธ์นี้จะมีความเสี่ยงสูงกว่า Bull Spread เนื่องจากกำไรจะถูกจำกัดจากการที่สเปรดจะลดลงไปต่างกันได้ไม่เกินต้นทุนการถือครองในช่วง Carrying Charge Market แต่การขาดทุนจะไม่จำกัดเนื่องจากสเปรดสามารถสูงขึ้นได้ไม่จำกัดโดยเฉพาะในช่วงที่ Convenience Yield มีค่าสูงนอกจากนี้ในตลาดสัญญาซื้อขายล่วงหน้าบางแห่งยังกำหนดให้ในเดือนส่งมอบของสัญญา ราคาฟิวเจอร์ส สำหรับเดือนส่งมอบนั้น จะไม่ถูกจำกัดด้วย Daily Price Limit ทำให้ราคาสัญญาเดือนใกล้สามารถเพิ่มขึ้นได้ไม่จำกัด แต่การลดลงของราคาสัญญาเดือนไกลจะถูกจำกัด</span></p>
                </div>
                <h4 class="text-success">สเปรดระหว่างสินทรัพย์อ้างอิง (inter-commodity spreads)</h4>
                <p><span class="ps-5">Inter-commodity Spread Position ประกอบด้วย ฐานะซื้อสัญญาซื้อขายล่วงหน้าของสินค้าอ้างอิงชนิดหนึ่งและฐานะขายสัญญาซื้อขายล่วงหน้าของสินทรัพย์อ้างอิงอี เช่น</span></p>
                <ul class="ps-5">
                    <li>ฐานะซื้อสัญญาซื้อขายล่วงหน้ายางแท่ง STR20 ส่งมอบเดือนเมษายน และฐานะขายสัญญาซื้อขายล่วงหน้ายางแผ่นรมควัน 3 ส่งมอบเดือนเมษายน จำนวน 5 สัญญาเท่ากัน</li>
                    <li>ฐานะซื้อสัญญาซื้อขายล่วงหน้ามันสำปะหลังเส้น ส่งมอบเดือนเมษายน และฐานะขายสัญญาซื้อขายล่วงหน้าข้าวโพด ส่งมอบเดือนเมษายน จำนวน 3 สัญญาเท่ากัน</li>
                </ul>
                <p><span class="ps-5">ความสัมพันธ์ระหว่างราคาใน Inter-commodity Spreads ขึ้นกับความสัมพันธ์ระหว่างสินทรัพย์อ้างอิงสองชนิดที่มีปัจจัยกำหนดอุปสงค์และอุปทานคล้ายกัน โดยสินค้าสองชนิดอาจเป็นสินค้าทดแทนกัน (substitution) หรืออาจเป็นสินค้าใช้ประกอบกัน (complement) ฐานะสเปรดในตัวอย่างที่สองจะสร้างผลกำไร ถ้าราคาฟิวเจอร์สของมันสำปะหลังเส้นมีค่าสูงขึ้นโดยเปรียบเทียบกับราคาฟิวเจอร์สของข้าวโพด ซึ่งอาจเกิดขึ้นหากฟาร์มปศุสัตว์หันมาใช้มันสำปะหลังเป็นอาหารสัตว์แทนข้าวโพดมากขึ้นเพื่อลดต้นทุน</span></p>
                <p><span class="ps-5">Inter-commodity Spread จะถูกใช้เมื่อผู้ลงทุนคาดว่าความแตกต่างระหว่างราคาฟิวเจอร์ส 2 สัญญาที่มีสินทรัพย์อ้างอิงคนละตัวกันจะมีการเปลี่ยนแปลง เช่น กรณีของหุ้นสามัญ ผู้ลงทุนคาดว่าในอนาคต หุ้น A จะมีผลประกอบการที่ดีกว่าหุ้น B จึงคาดว่า Spread ระหว่างราคาฟิวเจอร์สของหุ้น A และ B จะกว้างขึ้น</span></p>
                <div class="alert alert-success">
                    $$ \footnotesize
                    \text{Inter-commodity Spread(t)} = \text{F}_{\tiny \text{t,A}} - \text{F}_{\tiny \text{t,B}}
                    $$
                </div>
                <p>โดย</p>
                <div class="container-fluid">
                    <div class="row">
                        <div class="col-2 ps-5">\(\footnotesize \text{F}_{\tiny \text{t,A}} \ \text{และ} \ \text{F}_{\tiny \text{t,B}}\)</div>
                        <div class="col-10">คือ ราคาฟิวเจอร์ส ณ เวลา t ของหุ้นสามัญ A และ B ตามลำดับ</div>
                    </div>
                </div>
                <p><span class="ps-5">ดังนั้นผู้ลงทุนจะ Long A-Futures และ Short B-Futures กำไรขาดทุนที่วันปิดฐานะคำนวณได้จาก</span></p>
                <div class="alert alert-light">
                    $$ \footnotesize
                    \text{กำไร (ขาดทุน)} = \text{กำไรจาก A-Futures} + \text{กำไรจาก B-Futures}
                    $$
                </div>
                <p><span class="ps-5">ซึ่งหาก Spread กว้างขึ้นจริง (คือ spread เป็น บวก (+) มากขึ้น หรือเป็นลบ (-) น้อยลง) ก็จะได้กำไร แต่หาก Spread แคบลงจะขาดทุน</span></p>
                <p><span class="badge text-bg-success">ตัวอย่างที่ 2-8</span> (การทำ pair trade ระหว่างหุ้นสามัญ 2 ตัว) สมมติ ในปัจจุบันราคาของหุ้น D และ E เป็นดังนี้ (สมมติ Future 1 สัญญา = 1,000 หุ้น)</p>
                <table class="table text-center">
                    <thead class="table-light">
                        <tr>
                            <th></th>
                            <th>หุ้น D</th>
                            <th>หุ้น E</th>
                        </tr>
                    </thead>
                    <tbody>
                        <tr>
                            <td>Share price</td>
                            <td>฿58.75</td>
                            <td>฿39.00</td>
                        </tr>
                        <tr>
                            <td>Futures price</td>
                            <td>฿39.00</td>
                            <td>฿40.00</td>
                        </tr>
                    </tbody>
                </table>
            </div>
            <p><span class="ps-5">ผู้ลงทุนไม่แน่ใจทิศทางของตลาดหุ้นโดยรวม แต่คาดว่าหุ้น D จะมีผลตอบแทนที่ดีกว่าหุ้น E จึง เปิดฐานะใน Futures ของแต่ละหุ้นเป็นมูลค่า 1,000,000 บาท โดยการซื้อ Futures ของหุ้น D 1,000,000 /(60 × 1,000) = 16 สัญญา และขาย Futures ของหุ้น E 1,000,000/(40 × 1,000) = 25 สัญญา</span></p>
            <p><span class="ps-5">ผ่านไปหนึ่งเดือนราคาหุ้นโดยรวมปรับตัวสูงขึ้น และราคา Futures ของหุ้น D สูงขึ้น (5%) มากกว่า E (2.5%) ดังนี้</span></p>
            <table class="table text-center">
                <thead class="table-light">
                    <tr>
                        <th></th>
                        <th>หุ้น D</th>
                        <th>หุ้น E</th>
                    </tr>
                </thead>
                <tbody>
                    <tr>
                        <td>Share price</td>
                        <td>฿60.00</td>
                        <td>฿39.75</td>
                    </tr>
                    <tr>
                        <td>Futures price</td>
                        <td>฿63.00</td>
                        <td>฿41.00</td>
                    </tr>
                </tbody>
            </table>
            <p><span class="ps-5">หากปิดฐานะจะได้กำไร = [(63.00 - 60.00) × 1,000 × 16] + [(40.00 - 41.00) × 1,000 × 25] = 48,000 - 25,000 = 23,000 หรือหากผ่านไปหนึ่งเดือนราคาหุ้นโดยรวมปรับตัวลดลง และราคา Futures ของหุ้น D ลดลง (4.17%) น้อยกว่า E (6.25%) ดังนี้</span></p>
            <table class="table text-center">
                <thead class="table-light">
                    <tr>
                        <th></th>
                        <th>หุ้น D</th>
                        <th>หุ้น E</th>
                    </tr>
                </thead>
                <tbody>
                    <tr>
                        <td>Share price</td>
                        <td>฿56.50</td>
                        <td>฿36.50</td>
                    </tr>
                    <tr>
                        <td>Futures price</td>
                        <td>฿57.50</td>
                        <td>฿37.50</td>
                    </tr>
                </tbody>
            </table>
            <p><span class="ps-5">หากปิดฐานะจะได้กำไร = [(57.50 - 60.00) × 1,000 × 16] + [(40.00 - 37.50) × 1,000 × 25] - = -40,000 + 62,500 = 22,500</span></p>
            <p><span class="badge text-bg-success">ตัวอย่างที่ 2-9</span> (การทำ pair trade ระหว่างหุ้นสามัญกับดัชนีราคาหลักทรัพย์) สมมติ ในปัจจุบันราคาของหุ้น D และ SET50 เป็นดังนี้ (สมมติ Stock Future 1 สัญญา = 1,000 หุ้น)</p>
            <table class="table text-center">
                <thead class="table-light">
                    <tr>
                        <th></th>
                        <th>หุ้น D</th>
                        <th>SET50 Index</th>
                    </tr>
                </thead>
                <tbody>
                    <tr>
                        <td>Share price</td>
                        <td>฿58.75</td>
                        <td>490</td>
                    </tr>
                    <tr>
                        <td>Futures price</td>
                        <td>฿60.00</td>
                        <td>500</td>
                    </tr>
                </tbody>
            </table>
            <p><span class="ps-5">ผู้ลงทุนคาดว่าหุ้น D จะให้ผลตอบแทนที่ดีกว่า SET50 Index แต่ไม่แน่ใจว่าตลาดโดยรวมจะขึ้นหรือลงและต้องการเปิดฐานะใน Futures ของหุ้น D เป็นมูลค่า 1,000,000 บาท ดังนั้น จึงซื้อ Futures ของหุ้น D 1,000,000/(60 × 1,000) = 16 สัญญา และขาย SET50 Index Futures 1,000,000/(500 × 1,000) = 2 สัญญา</span></p>
            <p><span class="ps-5">ผ่านไปหนึ่งเดือนราคาหุ้นโดยรวมปรับตัวสูงขึ้น และราคา Futures ของหุ้น D สูงขึ้น (5%) มากกว่า SET50 Index (2%) ดังนี้</span></p>
            <table class="table text-center">
                <thead class="table-light">
                    <tr>
                        <th></th>
                        <th>หุ้น D</th>
                        <th>SET50 Index</th>
                    </tr>
                </thead>
                <tbody>
                    <tr>
                        <td>Share price</td>
                        <td>฿60.00</td>
                        <td>500</td>
                    </tr>
                    <tr>
                        <td>Futures price</td>
                        <td>฿63.00</td>
                        <td>510</td>
                    </tr>
                </tbody>
            </table>
            <p><span class="ps-5">หากปิดฐานะจะได้กำไร = [(63.00 - 60.00) × 1,000 × 16] + [(500 - 510) × 1,000 × 2] = 48,000 - 20,000 = 28,000</span></p>
            <div id="section4">
                <h2 class="text-success text-decoration-underline">กลยุทธ์การซื้อขายสัญญาฟิวเจอร์ส</h2>
                <p><span class="ps-5">การใช้สัญญาฟิวเจอร์สมีวัตถุประสงค์เช่นเดียวกันกับการใช้สัญญาซื้อขายล่วงหน้าประเภทอื่น คือ เพื่อการเก็งกำไร (speculation) การถัวความเสี่ยง (hedging) และการค้ากำไรแบบอาบิทราจ (arbitrage)</span></p>
                <p><span class="ps-5">การเก็งกำไรนั้น เป็นการที่ผู้ลงทุนยอมรับความเสี่ยงเพื่อหวังผลตอบแทน อาจเป็นการพยายามสร้างผลกำไรจากทิศทางของตลาด (directional bet) หรือการเปลี่ยนแปลงของส่วนต่างระหว่างราคาของสัญญาฟิวเจอร์ส 2 ซีรี่ส์ (spread) ในขณะที่การถัวความเสี่ยงเป็นการใช้สัญญาฟิวเจอร์สเพื่อลดความเสี่ยงที่เกิดขึ้นจากการลงทุนในสินทรัพย์อื่น เช่น การใช้สัญญา SET50 Futures เพื่อ Hedge ความเสี่ยงจากการลงทุนในหุ้น ในขณะที่การลงทุนแบบอาบริทาจ (arbitrage) เป็นการสร้างผลกำไรโดยปราศจากความเสี่ยงด้วยหลักการที่ค้นหาการลงทุนที่สร้างผลตอบแทนได้เหมือนกัน แต่มีต้นทุนในการลงทุนที่แตกต่างกันแล้วทำการซื้อถูกขายแพง</span></p>
                <p><span class="ps-5">นอกจากนี้ ด้วยคุณสมบัติของสัญญาฟิวเจอร์สที่ใช้ต้นทุนน้อย เพียงใช้เงินวางหลักประกัน ทำให้ผู้ลงทุนสามารถขยายผลประโยชน์จากการลงทุนสำหรับการเก็งกำไรได้ (leverage) เพราะถ้าพิจารณาจากเงินลงทุนจำนวนเท่ากัน ผู้ลงทุนสามารถขยายอัตราผลตอบแทนได้มากกว่า แต่ในทางกลับกัน หากขาดทุนก็จะอยู่ในอัตราที่สูงกว่าเช่นกัน ในที่นี้จะอธิบายถึงกลยุทธ์การซื้อขายฟิวเจอร์สโดยใช้ตัวอย่างฟิวเจอร์สบนดัชนีราคาหลักทรัพย์ อย่างไรก็ตามผู้อ่านสามารถประยุกต์แนวทางนี้ไปยังสัญญาฟิวเจอร์สประเภทอื่นได้เช่นกัน</span></p>
                <div id="section4-1">
                    <h3 class="text-success">การประยุกต์ใช้สัญญาฟิวเจอร์ส</h3>
                    <h4 class="text-success">การประยุกต์ใช้สัญญาฟิวเจอร์สบนดัชนีราคาตลาดหลักทรัพย์</h4>
                    <p><span class="ps-5">การใช้สัญญาฟิวเจอร์สบนดัชนีราคาตลาดหลักทรัพย์สามารถใช้เพื่อวัตถุประสงค์ที่หลากหลายแบ่งย่อยลงไปได้ทั้งการ Hedge หรือการประกันมูลค่า การจัดสรรเงินทุน การเก็งกำไร และการลงทุนเพื่อเพิ่มอัตราผลตอบแทน โดยการใช้สัญญาฟิวเจอร์สบนดัชนีราคาตลาดหลักทรัพย์เพื่อประกันมูลค่าขั้นต่ำในอนาคตของกลุ่มการลงทุนในหลักทรัพย์ มักถูกเรียกว่า การประกันมูลค่ากลุ่มการลงทุน (portfolio insurance) สำหรับการใช้สัญญาฟิวเจอร์สเพื่อการจัดสรรเงินทุนเป็นการจัดสัดส่วนการลงทุน ซึ่งแต่เดิมผู้ลงทุนมีข้อจำกัดอยู่ที่การซื้อหุ้นสามัญ ตราสารหนี้ หรือตราสารตลาดเงิน เท่านั้น การมีตลาดฟิวเจอร์สทำให้ผู้ลงทุนมีทางเลือกในการผสมผสานการลงทุนได้มากขึ้น นอกจากนี้การที่สัญญาฟิวเจอร์สใช้เงินทุนต่ำและสามารถขยายผลตอบแทนจากการลงทุนได้มาก รวมทั้งมีต้นทุนธุรกรรมที่ต่ำและมีสภาพคล่องที่สูง จึงทำให้สัญญานี้เหมาะกับการเป็นเครื่องมือสำหรับการเก็งกำไรตามที่ได้ยกตัวอย่างในเบื้องต้น</span></p>
                    <p><span class="ps-5">สำหรับประการสุดท้าย สัญญาฟิวเจอร์สสามารถใช้เพื่อการสังเคราะห์การลงทุนที่เลียนแบบการลงทุนในหลักทรัพย์ได้ รัฐบาลระยะสั้น ดัชนีราคา โดยการดำรงสถานะซื้อในสัญญาฟิวเจอร์สบนดัชนีราคาตลาดหลักทรัพย์ร่วมกับพันธบัตรจะสร้างอัตราผลตอบแทนได้เช่นเดียวกับการถือครองกลุ่มหลักทรัพย์ที่ประกอบกันเป็นและหากพบโอกาสที่ตันทุนการลงทุนในตลาดเงินและการสังเคราะห์การลงทุนมีความแตกต่างกันเกิดขึ้น ผู้ลงทุนสามารถลงทุนในทางเลือกที่ใช้ต้นทุนต่ำกว่าและทำการขายทางเลือกที่ต้นทุนสูงกว่า ทำให้สามารถสร้างผลตอบแทนจากส่วนต่างดังกล่าว โดยปราศจากความเสี่ยงจากการลงทุน หรือเรียกว่า การทำอาบิทราจ</span></p>
                    
                    <h4 class="text-success">การประยุกต์ใช้สัญญาฟิวเจอร์สบนดัชนีราคาตลาดหลักทรัพย์เพื่อการบริหารกระแสเงินสด</h4>
                    <p><span class="ps-5">การใช้สัญญาฟิวเจอร์สเพื่อการบริหารกระแสเงินสด (cashflow management) เป็นการใช้สัญญาฟิวเจอร์สที่ทำให้ผู้ลงทุนสามารถจัดสรรกับเงินสดที่มีอยู่ และที่จะเกิดขึ้นในอนาคตได้อย่างมีประสิทธิภาพ เช่น กองทุนรวม<a href="#to12" id="from12">\(\scriptsize ^{12}\)</a> ที่คาดว่าจะมีเงินเข้ามาสำหรับการลงทุนในกองทุนช่วงปลายปี ซึ่งถ้ากองทุนรวมรอจน ได้เงินสดจริงเข้ามาแล้วค่อยนำไปลงทุนช่วงตันปีถัดไป อาจจะมีความเสี่ยงว่าราคาหลักทรัพย์อาจจะปรับฐานราคาสูงขึ้นไปแล้ว ทำให้มีต้นทุนในการซื้อหลักทรัพย์ในราคาที่สูง แต่ถ้าผู้จัดการกองทุนพิจารณาว่า ราคาปัจจุบันของหลักทรัพย์ต่ำพอและน่าลงทุน กองทุนรวมสามารถใช้สัญญาฟิวเจอร์ส โดยการเข้าไปซื้อฟิวเจอร์สบนดัชนีราคาตลาดหลักทรัพย์ ที่ยังไม่ต้องใช้เงินลงทุนเต็มมูลค่าที่ตราไว้ของสัญญา โดยชำระเพียงค่ามาร์จิ้น เมื่อเงินสดไหลเข้ามาในกองทุนรวมในอนาคต กองทุนรวมสามารถเปลี่ยนฐานะซื้อฟิวเจอร์สเป็นซื้อหลักทรัพย์จริงในตลาดสปอตได้ นอกจากนี้ กองทุนรวมสามารถใช้สัญญาฟิวเจอร์สเพื่อจัดการกับกระแสเงินสดรับจากเงินปันผลที่ได้จากการลงทุน และเม็ดเงินใหม่ที่ไหลเข้ามาในกองทุนรวม (cashe quitization) เนื่องจากการมีเงินสดสะสมอยู่ในกองทุนจำนวนมาก จะทำให้ผลการดำเนินงานของกองทุนฯ ต่ำกว่าผลตอบแทนของหลักทรัพย์ที่กองทุนใช้เป็น "Benchmark" เนื่องจากอัตราผลตอบแทนที่คาดการณ์ของเงินสด ซึ่งคือการลงทุนในตลาดการเงินระยะสั้น ย่อมต่ำกว่าอัตราผลตอบแทนที่คาดว่าจะเกิดขึ้นของหลักทรัพย์ที่มีความเสี่ยง ดังนั้นกองทุนสามารถใช้การลงทุนในสัญญาฟิวเจอร์สบนดัชนีราคาตลาดหลักทรัพย์ให้เป็นเสมือนการลงทุนในหลักทรัพย์ในตลาดเพื่อเป็นการเปิดรับความเสี่ยงในหุ้นสามัญ (equity exposure) แต่ยังสามารถดำรงสภาพคล่องไว้ได้</span></p>

                    <h4 class="text-success">การประยุกต์ใช้สัญญาฟิวเจอร์สบนดัชนีราคาตลาดหลักทรัพย์สำหรับการบริหารกลุ่มการลงทุน</h4>
                    <p><span class="ps-5">
                    ประเด็นเพิ่มเติมในการประยุกต์ใช้สัญญาฟิวเจอร์สบนดัชนีราคาตลาดหลักทรัพย์สำหรับบริหารการลงทุน ได้แก่ การใช้ฟิวเจอร์สบนดัชนีราคาตลาดหลักทรัพย์เพื่อเปิดฐานะ (exposure) รับความเสี่ยงเพิ่มขึ้นกับหุ้นสามัญบางตัวหรือบางกลุ่ม พิจารณาได้จากการลงทุนที่ผู้ลงทุนมีการวิเคราะห์เพื่อหาหลักทรัพย์ที่มีราคาต่ำกว่าที่ควรจะเป็น (undervalue stock) ในกรณีที่ผู้ลงทุนต้องการเก็งกำไรจากความเสี่ยงเฉพาะตัวของหลักทรัพย์โดยไม่อยากแบกรับความเสี่ยงจากตลาดโดยรวม ผู้ลงทุนสามารถลงทุนหลักทรัพย์ที่ต้องการเหล่านั้น แล้วสร้างฐานะในสัญญาฟิวเจอร์สบนดัชนีราคาตลาดหลักทรัพย์เพื่อกำจัดความเสี่ยงของตลาดออกไป (beta hedge) ให้คงเหลือแต่ความเสี่ยงไม่เป็นระบบที่เกิดขึ้นจากลักษณะเฉพาะของหลักทรัพย์เท่านั้น (firm-specific risk) ทำให้ผลตอบแทนของการลงทุนคงเหลือเท่ากับอัตราผลตอบแทนแบบปราศจากความเสี่ยง (risk-free return) บวกกับอัตราผลตอบแทนเฉพาะตัวในหลักทรัพย์ที่ลงทุน ซึ่งเป็นส่วนที่คาดว่าจะได้รับหากการ Undervaluation ของหลักทรัพย์เป็นจริง</span></p>
                    <p><span class="ps-5">สำหรับในส่วนการวิเคราะห์เพื่อจับจังหวะของการลงทุน (market timing) ผู้ลงทุนที่มองตลาดในด้านบวกจะต้องการลงทุนให้กลุ่มการลงทุนที่มีค่าเบต้าสูงกว่า 1 เพราะเมื่อตลาดหลักทรัพย์โดยรวมปรับตัวสูงขึ้นตามคาดการณ์ กลุ่มการลงทุนจะมีการปรับมูลค่าขึ้นมากกว่าตลาด แต่ถ้าคาดการณ์ว่าตลาดจะมีการปรับลง ผู้ลงทุนจะต้องการลงทุนในกลุ่มการลงทุนที่มีค่าเบต้าต่ำที่สุดเท่าที่นโยบายการลงทุนจะอนุญาตการปรับค่าเบต้าของการลงทุนอาจได้มาจากการซื้อขายหลักทรัพย์จริง (rebalancing portfolio) เพื่อปรับกลุ่มการลงทุนให้มีค่าเบต้าตามที่ประสงค์ แต่การทำดังกล่าวอาจจะมีค่าใช้จ่ายค่อนข้างสูงจากการซื้อขาย นอกจากนี้ ค่าเบต้าของหุ้นในตลาดมักมีค่าเป็นบวก ทำให้การปรับค่าเบต้าของกลุ่มการลงทุนให้ลดลงอย่างมีนัยสำคัญจึงอาจทำได้ยาก ทางเลือกในการปรับค่าเบต้าของกลั่มการลงทุนคือ การประยุกต์ใช้สัญญาฟิวเจอร์สบนดัชนีราคาตลาดหลักทรัพย์ โดยเมื่อต้องการเปิดฐานะรับความเสี่ยงกับหลักทรัพย์มากขึ้น (เพิ่มค่าเบต้า) ให้ซื้อฟิวเจอร์ส ทางกลับกันเมื่อต้องการลดค่าเบต้าของกลุ่มการลงทุน (ลดความเสี่ยงลง) ให้ขายฟิวเจอร์ส โดยจำนวนของสัญญาฟิวเจอร์สที่เหมาะสมสำหรับค่าเบต้าที่ต้องการ คำนวณได้จาก</span></p>
                    <div class="alert alert-success">
                        $$ \footnotesize
                        \text{จำนวนสัญญาฟิวเจอร์ส} = \frac{
                            \begin{gathered}
                            \text{มูลค่าของกลุ่มการลงทุน} \ \times \\
                            [\text{ค่าเบต้าที่ต้องการ} - \text{ค่าเบต้าปัจจุบันของกลุ่มการลงทุน}]
                            \end{gathered}
                        }{\text{มูลค่าที่ตราไว้ของสัญญาฟิวเจอร์สบนดัชนี 1 สัญญา}}
                        $$
                    </div>
                    <p><span class="ps-5">จะเห็นว่า หากค่าเบต้าที่ต้องการต่ำกว่าค่าเบต้าปัจจุบันของกลุ่มการลงทุน จำนวนสัญญาฟิวเจอร์สที่คำนวณได้จะมีค่าติดลบ ซึ่งหมายถึงการสร้างฐานะขายในสัญญาฟิวเจอร์สบนดัชนี แต่หากค่าเบต้าที่ต้องการสูงกว่าค่าเบต้าปัจจุบันของกลุ่มการลงทุน จำนวนสัญญาฟิวเจอร์สที่คำนวณได้จะมีค่าเป็นบวก ซึ่งหมายถึงการสร้างฐานะซื้อในสัญญาฟิวเจอร์สบนดัชนี</span></p>
                    <p><span class="ps-5">นอกจากนี้ ผู้ลงทุนบางกลุ่มอาจเผชิญปัญหาของการไม่สามารถกระจายการลงทุนได้อย่างเพียงพอ (under diversified) เช่น ผู้ลงทุนรายย่อย เนื่องจากการกระจายความเสี่ยงให้เพียงพอจะต้องลงทุนในหลักทรัพย์ที่หลากหลาย ซึ่งจะมีต้นทุนทั้งทางตรงคือค่าธรรมเนียมของการซื้อขาย และทางอ้อมคือค่าใช้จ่ายให้ได้มาซึ่งข้อมูลข่าวสารเกี่ยวกับหลักทรัพย์แต่ละตัว นอกจากนั้นในทางปฏิบัติ ผู้ลงทุนรายย่อยมักมีเงินลงทุนไม่มากนัก การลงทุนในหลักทรัพย์ของหลายบริษัทจึงไม่สามารถทำได้ ดังนั้นการเลือกใช้สัญญาฟิวเจอร์สบนดัชนีที่ใช้เงินลงทุนน้อย แต่ได้รับผลตอบแทนเสมือนการลงทุนในดัชนีหุ้น จึงเป็นอีกหนึ่งเครื่องมือลงทุนที่สามารถพิจารณาเลือกใช้ได้</span></p>
                </div>
                <div id="section4-2">
                    <h3 class="text-success">การซื้อขายฟิวเจอร์สเพื่อถัวความเสี่ยง</h3>
                    <p><span class="ps-5">การถัวความเสี่ยงการลงทุน (hedge) ด้วยสัญญาฟิวเจอร์สบนดัชนีราคาตลาดหลักทรัพย์ ส่วนใหญ่ถูกใช้โดยผู้ลงทุนสถาบันที่เป็นกองทุนรวม กองทุนบำเหน็จบำนาญข้าราชการ กองทุนประกันสังคม บริษัทประกันภัย ตลอดจนถึงสถาบันการเงิน ที่ต่างมีสัดส่วนการลงทุนในตลาดหลักทรัพย์มากน้อยตามนโยบายการลงทุน เมื่อผู้ลงทุนต้องบริหารความเสี่ยงจากการปรับตัวลดลงของราคาหลักทรัพย์ในกลุ่มการลงทุน ทางเลือกหนึ่งคือ กลยุทธ์การตัดการขาดทุน (cut loss strategy) โดยเมื่อราคาของหลักทรัพย์ในกลุ่มการลงทุนปรับตัวลดลงถึงจุดที่ผู้จัดการกองทุนต้องเลิกการลงทุนในหลักทรัพย์นั้น ผู้จัดการจะทำการขายหลักทรัพย์นั้นออกไป (liquidate) กลยุทธ์แบบนี้ทำให้กองทุนต้องเผชิญกับต้นทุนการทำธุรกรรม เพราะจะทำให้มีการขายหลักทรัพย์เมื่อราคาปรับตัวลดลงและซื้อกลับเมื่อราคาหลักทรัพย์ปรับตัวสูงขึ้น ซึ่งต้นทุนธุรกรรมนี้อาจเป็นจำนวนที่มีนัยสำคัญ โดยเฉพาะอย่างยิ่งในช่วงที่ราคาหลักทรัพย์มีความผันผวนสูง ทำให้มีการปรับการลงทุนบ่อยครั้ง นอกจากนี้ข้อมูลจากอดีตยังแสดงว่าความผันผวนของตลาดขาลง มักมีความผันผวนมากกว่าตลาดขาขึ้น ยิ่งไปกว่านั้นการขายหลักทรัพย์ในจังหวะตลาดลงยิ่งเป็นข้อจำกัดของกลยุทธ์ดังกล่าวที่การขายหลักทรัพย์มักไม่ได้ในราคาที่เหมาะสมหรือต้องการ ดังนั้น การใช้สัญญาฟิวเจอร์สบนดัชนีจึงเป็นทางเลือกหนึ่งของการต้องการกำจัดความเสี่ยงของการปรับตัวลดลงของราคาหลักทรัพย์ โดยเมื่อต้องการประกันมูลค่าการลงทุน สามารถทำได้โดยการขายสัญญาฟิวเจอร์สบนดัชนี เมื่อหลักทรัพย์ในตลาดมีราคาลดลง ส่งผลกระทบต่อราคาของหุ้นที่ถืออยู่ แต่ผู้ลงทุนจะได้ผลตอบแทนจากการขายฟิวเจอร์สบนดัชนีเข้ามาชดเชย จึงเป็นการถัวความเสี่ยงให้ลดลง (hedge)</span></p>
                    <p><span class="ps-5">ทั้งนี้เมื่อพิจารณาความต้องการถัวความเสี่ยง (hedge) ของการลงทุนในกลุ่มหลักทรัพย์ จะพบว่าความเสี่ยงมี 2 ประเภทหลัก คือ ความเสี่ยงที่เป็นระบบ (systematic risk) และความเสี่ยงที่ไม่เป็นระบบ (unsystematic risk หรือ firm-specific risk) ความเสี่ยงที่ไม่เป็นระบบเป็นความเสี่ยงเฉพาะของแต่ละหลักทรัพย์ เช่น การปรับเปลี่ยนนโยบายการบริหารของบริษัทจดทะเบียน ขณะที่ความเสี่ยงที่เป็นระบบเป็นความเสี่ยงที่ทุกหลักทรัพย์ต้องเผชิญ แต่ด้วยระดับผลกระทบที่แตกต่างกัน เช่น ภาวะการณ์ของราคาน้ำมันและหรือปัจจัยทางมหภาคอื่นๆ ซึ่งโดยทั่วไปผู้ลงทุนหรือผู้บริหารการลงทุนสามารถบริหารความเสี่ยงที่ไม่เป็นระบบ ได้ด้วยการกระจายการลงทุนไปในหลักทรัพย์ที่หลากหลาย เพื่อให้ความเสี่ยงที่ไม่เป็นระบบของหลักทรัพย์แต่ละตัวหักล้างกัน แต่ไม่ว่ากลุ่มการลงทุนจะประกอบด้วยหลักทรัพย์ที่หลากหลายมากน้อยขนาดใด กลุ่มการลงทุนนั้นยังคงต้องเผชิญกับความเสี่ยงที่เป็นระบบที่เกิดจากความเสี่ยงของตลาด (market risk หรือ systematic risk หรือ beta risk) ร่วมกันอยู่ดี เมื่อผู้ลงทุนไม่สามารถกำจัดความเสี่ยงที่เป็นระบบนี้ได้จากการกระจายความเสี่ยง สัญญาฟิวเจอร์สบนดัชนีจึงเป็นทางเลือกที่ใช้เพื่อการบริหารความเสี่ยงที่เกิดจากความเสี่ยงที่เป็นระบบนี้ได้<a href="#to13" id="from13">\(\scriptsize ^{13}\)</a> เนื่องจากการขายสัญญาฟิวเจอร์สบนดัชนีจะทำให้เกิด Beta ติดลบ</span></p>
                    <p><span class="ps-5">สำหรับกลุ่มการลงทุนที่มีการกระจายความเสี่ยงเป็นอย่างดี ความเสี่ยงที่เป็นระบบจะเป็นส่วนที่มีนัยสำคัญของความเสี่ยงรวมของกลุ่มการลงทุน ซึ่งผู้จัดการกองทุนรวมสามารถใช้สัญญาฟิวเจอร์สบนดัชนีเพื่อปรับเปลี่ยนค่าเบต้าของกลุ่มการลงทุนให้มีค่าสูงขึ้นหรือลดลงได้ตามกลยุทธ์การลงทุนของตนการใช้สัญญาฟิวเจอร์สเพื่อบริหารความเสี่ยงที่เป็นระบบนี้ได้อธิบายไว้แล้วในหัวข้อที่ 2.4.1</span></p>
                    <p><span class="ps-5">อย่างไรก็ตาม ในบางกรณีผู้จัดการกองทุนรวมอาจต้องการใช้สัญญาฟิวเจอร์สบนดัชนีเพื่อถัวความเสี่ยงรวม (total risk) ของกลุ่มการลงทุน ซึ่งในกรณีที่ต้องการลดความเสี่ยงสามารถทำได้โดยการขายฟิวเจอร์สบนดัชนีและในกรณีที่ต้องการเพิ่มความเสี่ยงสามารถทำได้โดยการซื้อฟิวเจอร์สบนดัชนีประเด็นสำคัญอยู่ที่สัดส่วนมูลค่าสัญญาฟิวเจอร์สที่ต้องใช้เพื่อถัวความเสี่ยง ที่เรียกว่า Hedge Ratio ว่าควรใช้สัญญาในสัดส่วนมูลค่าเท่าใดจึงจะเหมาะสม (optimal hedge ratio, \(\scriptsize \Delta^*\)) วิธีการหนึ่งที่นิยมใช้ใน การกำหนด \(\scriptsize \Delta^*\) เพื่อถัวความเสี่ยงรวม (total risk) ของกลุ่มการลงทุนคือ การใช้อัตราส่วนมูลค่าสัญญา ฟิวเจอร์สที่จะทำให้ความผันผวนของการลงทุนรวมที่ประกอบด้วยทั้งกลุ่มหลักทรัพย์และสัญญาฟิวเจอร์สมีค่าต่ำที่สุด (minimum-variance hedge) ซึ่งมาจากเป้าหมายการลดความผันผวนรวมของการลงทุนให้เหลือน้อยที่สุด</span></p>
                    <p><span class="ps-5">ค่า \(\scriptsize \Delta^*\) ที่กล่าวถึงข้างต้น สามารถคำนวณได้จากค่าสัมประสิทธิ์ของสมการถดถอยที่มีการเปลี่ยนแปลงมูลค่าการลงทุนของกลุ่มหลักทรัพย์ในดัชนี (\(\scriptsize \Delta\text{I}_{\tiny \text{t}}\)) เป็นตัวแปรตาม และการเปลี่ยนแปลงของมูลค่าสัญญาฟิวเจอร์ส (\(\scriptsize \Delta\text{F}_{\tiny \text{t}}\)) เป็นตัวแปรอิสระ สมการแสดงได้ดังนี้</span></p>
                    <div class="alert alert-success">
                        $$ \footnotesize
                        \Delta\text{I}_{\tiny \text{t}} = a + b_{\tiny \text{F}}\Delta\text{F}_{\tiny \text{t}} + e_{\tiny \text{t}}
                        $$
                    </div>
                    <p><span class="ps-5">โดยค่า \(\footnotesize b_{\tiny \text{F}}\) แสดงถึงค่าสัมประสิทธิ์ของสมการ ซึ่งด้วยการประมาณค่าพารามิเตอร์ทางสถิติทำให้ ค่า \(\footnotesize b_{\tiny \text{F}}\) นำไปใช้แสดงค่าสัดส่วนการเฮดจ์ที่เหมาะสม แสดงได้ดังนี้</span></p>
                    <div class="alert alert-success">
                        $$ \footnotesize
                        \Delta^* = b_{\tiny \text{F}}
                        $$
                    </div>
                    <p><span class="ps-5">โดยการลดความเสี่ยงรวมของมูลค่าการลงทุนในกลุ่มการลงทุนที่ลงทุนตามดัชนีราคาตลาดหลักทรัพย์สามารถทำได้โดยการขายสัญญาฟิวเจอร์สบนดัชนี ด้วยจำนวนสัญญาเท่ากับ</span></p>
                    <div class="alert alert-success">
                        $$ \footnotesize
                        \text{จำนวนสัญญาฟิวเจอร์ส} = -\Delta^* \times \frac{มูลค่าของกลุ่มการลงทุน}{\text{มูลค่าที่ตราไว้ของสัญญาฟิวเจอร์สบนดัชนี 1 สัญญา}}
                        $$
                    </div>
                    <p><span class="ps-5">จะเห็นได้ว่าการหาค่า Hedge Ratio เหมาะสมในวิธีนี้ได้มาจากข้อมูลในอดีตที่สะท้อนถึงความสัมพันธ์ของการเปลี่ยนแปลงราคาในตลาดสปอตกับการเปลี่ยนแปลงราคาของตลาดฟิวเจอร์ส ดังนั้น ค่า Hedge Ratio ดังกล่าวจึงขึ้นอยู่กับผู้ประเมินค่าในการเลือกข้อมูลในอดีตมาทำการประเมิน เช่น ความถี่ของข้อมูล ระยะเวลาในการประเมิน ซึ่งถ้าข้อมูลต่างกันผลที่ได้จะต่างกันด้วย อีกทั้งการนำค่า \(\footnotesize b_{\tiny \text{F}}\) ไปใช้เป็น Hedge Ratio ของการลงทุนนั้นมีข้อสมมติว่า กลุ่มการลงทุนที่ประสงค์จะทำการปิดความเสี่ยงเป็นกลุ่มการลงทุนเดียวกับดัชนีที่เป็นสินทรัพย์อ้างอิงในสัญญาฟิวเจอร์ส และถ้าการเปลี่ยนแปลงของฟิวเจอร์สบนดัชนีและการเปลี่ยนแปลงของดัชนีราคามีความสัมพันธ์กันโดยสมบูรณ์ ค่า \(\footnotesize b_{\tiny \text{F}}\) และ \(-\Delta^*\) จะมีค่าเท่ากับ 1 สะท้อนการใช้สัญญาฟิวเจอร์สด้วยมูลค่าที่ตราไว้รวมเท่ากับมูลค่าของกลุ่มการลงทุนที่ต้องการปิดความเสี่ยงพอดี (1:1 hedge)</span></p>
                    <p><span class="ps-5">อย่างไรก็ดี เมื่อกลุ่มการลงทุนที่ประสงค์จะทำการถัวความเสี่ยง เป็นกลุ่มหลักทรัพย์ที่ไม่เหมือนกับ กลุ่มหลักทรัพย์ในดัชนีอ้างอิง ส่งผลให้ค่าเบต้าของกลุ่มการลงทุน<a href="#to14" id="from14">\(\scriptsize ^{14}\)</a> แตกต่างจาก 1 ในกรณีนี้ \(-\Delta^*\) ที่จะ ทำให้ได้ความผันผวนของการลงทุนต่ำสุด สามารถคำนวณได้จาก</span></p>
                    <div class="alert alert-success">
                        $$ \footnotesize
                        -\Delta^* = b_{\tiny \text{I}} \times b_{\tiny \text{F}}
                        $$
                    </div>
                    <p><span class="ps-5">และจำนวนสัญญาฟิวเจอร์สที่จะใช้สำหรับการถัวความเสี่ยงคำนวณได้ตามเดิมคือ</span></p>
                    <div class="alert alert-success">
                        $$ \footnotesize
                        \text{จำนวนสัญญาฟิวเจอร์ส} = -\Delta^* \times \frac{\text{มูลค่าของกลุ่มการลงทุน}}{\text{มูลค่าที่ตราไว้ของสัญญาฟิวเจอร์สบนดัชนี 1 สัญญา}}
                        $$
                    </div>
                    <p><span class="ps-5">สามารถแสดงตัวอย่างการประยุกต์ใช้สัญญาฟิวเจอร์สสำหรับการถัวความเสี่ยงตามหลักการข้างต้นได้ดังนี้ สมมติให้กลุ่มการลงทุนประกอบด้วยหลักทรัพย์ซึ่งมีค่าเบต้าของกลุ่มการลงทุนเท่ากับ 1.2 (หามาได้ จากสมการถดถอยของการเปลี่ยนแปลงมูลค่ากลุ่มการลงทุนเทียบกับการเปลี่ยนแปลงของดัชนี SET50) ในขณะที่สัญญา SET50 Index Futures มีค่าเบต้า \(\scriptsize b_{\tiny \text{F}} \)<a href="#to15" id="from15">\(\scriptsize ^{15}\)</a> เท่ากับ 0.95 (การที่ค่า bF มีค่าต่ำกว่า 1 แสดงว่า ราคาฟิวเจอร์สบนดัชนี SET50 มีความผันผวนมากกว่าความผันผวนของดัชนี SET50) ดังนั้น</span></p>
                    <div class="alert alert-light">
                        $$ \footnotesize \begin{split}
                        -\Delta^* &= -1.2 \times 0.95 \\
                        &= -1.14
                        \end{split}$$
                    </div>
                    <p><span class="ps-5">หากกลุ่มการลงทุนนี้มีมูลค่าปัจจุบัน 700 ล้านบาท ในขณะที่สัญญาฟิวเจอร์สบนดัชนี SET50 ที่หมดอายุสัญญาในเดือนใกล้ที่สุด มีราคาฟิวเจอร์ส 700 จุด ผู้ที่ต้องการถัวความเสี่ยงจะต้องขายสัญญาฟิวเจอร์สบนดัชนี SET50 จำนวน 5,700 สัญญา แสดงการคำนวณดังนี้</span></p>
                    <div class="alert alert-light">
                        $$ \footnotesize \begin{split}
                        \text{จำนวนสัญญาฟิวเจอร์ส} &= -1.14 \times [700,000,000/(700\times200)] \\
                        &= -5,700 \ \text{สัญญา}
                        \end{split}$$
                    </div>
                    <p><span class="ps-5">อย่างไรก็ตาม การถัวความเสี่ยงให้เหลือความผันผวนต่ำสุดด้วยสัญญาฟิวเจอร์สข้างต้น อาจยังมีความเสี่ยงหลงเหลืออยู่ เนื่องจากหลายสาเหตุดังนี้</span></p>
                    <ul class="ps-5">
                        <li>Grade basis หมายถึง ความเสี่ยงที่เกิดจากหลักทรัพย์อ้างอิงในสัญญาฟิวเจอร์สมีความแตกต่างจากหลักทรัพย์ที่ต้องการถั่วความเสี่ยง ทำให้ความสัมพันธ์ของการเปลี่ยนแปลงของราคาสัญญา ฟิวเจอร์สกับราคาของกลุ่มหลักทรัพย์ไม่เป็นไปอย่างสมบูรณ์</li>
                        <li>Maturity หมายถึง ความเสี่ยงที่เกิดขึ้นเนื่องจากอายุของสัญญาฟิวเจอร์สที่ใช้ทำการถัวความเสี่ยงไม่เท่ากับระยะเวลาที่ต้องการบริหารความเสี่ยง</li>
                        <li>นอกจากนั้นยังมีความเสี่ยงที่อาจเกิดจากสถานการณ์ที่จำนวนหลักทรัพย์อ้างอิงต่อสัญญา (size) ที่กำหนดโดยตลาดฟิวเจอร์สซึ่งทำให้ต้องทำการถัวความเสี่ยงด้วยจำนวนที่มากกว่าหรือน้อยกว่าที่ผู้ลงทุนต้องการ เนื่องจากไม่สามารถทำการซื้อขายเป็นเศษส่วนของสัญญาฟิวเจอร์สได้</li>
                        <li>สถานที่ (location) ที่แตกต่างกันของตลาดฟิวเจอร์สกับตลาดสปอต ซึ่งอาจทำให้มีค่าธุรกรรมหรือเรื่องของความแตกต่างของเวลา (timezone difference) เข้ามาเกี่ยวข้อง</li>
                    </ul>
                    <p><span class="ps-5">จะเห็นว่าในเรื่องของการป้องกันความเสี่ยงของหลักทรัพย์ด้วยการใช้สัญญาฟิวเจอร์สบนดัชนี โดยเฉพาะอย่างยิ่งในประเทศไทย ซึ่งดัชนีหลักทรัพย์อ้างอิงคือ ดัชนี SET50 ที่ตลาด TFEX เปิดให้มี การซื้อขายทั้งสิ้น 6 ซีรี่ส์ (เดือนใกล้ 3 เดือน และเดือนสุดท้ายของไตรมาสใน 3 ไตรมาสถัดไป) ทำให้ความเสี่ยงที่หลงเหลืออยู่สำหรับผู้ที่ทำการถัวความเสี่ยงของการลงทุนด้วยสัญญาฟิวเจอร์สบนดัชนี SET50 มีนัยสำคัญน้อย เพราะไม่ต้องเผชิญความเสี่ยงจากสถานที่ที่แตกต่างกัน เวลาที่แตกต่างกันของตลาดสปอตและตลาดฟิวเจอร์ส ยังคงเหลือเฉพาะเรื่องของความแตกต่างของกลุ่มการลงทุนที่ผู้ลงทุนประสงค์จะทำการถัวความเสี่ยงกับกลุ่มการลงทุนที่ใช้อ้างอิงในสัญญาฟิวเจอร์สเท่านั้น ซึ่งถ้าพิจารณาในแง่ของผู้ลงทุนสถาบันที่มีความนิยมลงทุนในกลุ่มของหลักทรัพย์ที่ใช้ในการคำนวณดัชนี SET50 อยู่แล้ว ความเสี่ยงที่หลงเหลืออยู่จากการถัวความเสี่ยงยิ่งลดน้อยลง</span></p>
                </div>
                <div id="section4-3">
                    <h3 class="text-success">การซื้อขายฟิวเจอร์สเพื่อเก็งกำไร</h3>
                    <p><span class="ps-5">การเก็งกำไรด้วยสัญญาฟิวเจอร์ส (speculation) คือ การที่ผู้ลงทุนเข้าไปซื้อหรือขายสัญญาฟิวเจอร์สโดยหวังว่าในอนาคตราคาฟิวเจอร์สจะเปลี่ยนแปลงไปในทิศทางที่เป็นประโยชน์กับตน เช่น เมื่อซื้อฟิวเจอร์สก็หวังว่าในอนาคตราคาฟิวเจอร์สจะสูงขึ้นแล้วได้กำไร เป็นต้น ดังนั้นการเก็งกำไรด้วยฟิวเจอร์สจึงเกี่ยวข้องกับการพยากรณ์ราคาฟิวเจอร์สและสินทรัพย์อ้างอิงในอนาคต</span></p>
                    <h4 class="text-success">รูปแบบการวิเคราะห์ราคา</h4>
                    <p><span class="ps-5">โดยทั่วไปในการตัดสินใจซื้อขายสัญญาฟิวเจอร์สผู้ลงทุนจะต้องทำการศึกษาปัจจัยที่มีผลต่อราคาฟิวเจอร์สก่อน เพื่อวิเคราะห์แนวโน้มของราคาฟิวเจอร์สในอนาคต ซึ่งจะช่วยให้การตัดสินใจซื้อขายนั้นบรรลุตามวัตถุประสงค์มากที่สุด การวิเคราะห์ราคาฟิวเจอร์สแบ่งออกเป็น 2 แนวทาง คือ การวิเคราะห์ด้วยปัจจัยพื้นฐาน และการวิเคราะห์ด้วยปัจจัยเทคนิค</span></p>
                    <p><span class="ps-5">การวิเคราะห์ด้วยปัจจัยพื้นฐาน หรือ Fundamental Analysis หมายถึง การศึกษาการเปลี่ยนแปลงปัจจัยกำหนดความต้องการซื้อ (demand) ความต้องการขาย (supply) ของสินค้าอ้างอิงในตลาดสปอต แล้ววิเคราะห์เป็นผลกระทบต่อราคาสินค้าในอนาคต การวิเคราะห์แนวนี้มีความเชื่อว่าปัจจัยพื้นฐานทาง เศรษฐกิจเป็นตัวกำหนดความต้องการซื้อขายสินค้าในตลาดสปอตและสามารถพยากรณ์การเปลี่ยนแปลงในราคาฟิวเจอร์สผ่านการพยากรณ์การเปลี่ยนแปลงความต้องการซื้อความต้องการขายสินค้านั้นในอนาคต ในการวิเคราะห์ด้วยปัจจัยพื้นฐาน ผู้วิเคราะห์จะต้องทำการรวบรวมและศึกษาข้อมูลข่าวสารที่เกี่ยวข้อง อาทิ ตัวเลขทางเศรษฐกิจ เช่น อัตราการเจริญเติบโตทางเศรษฐกิจและอัตราเงินเฟ้อ ผลประกอบการของบริษัทจดทะเบียน สำหรับสินทรัพย์อ้างอิงทางการเงิน หรือ สภาพอากาศ พื้นที่เพาะปลูก ระดับของผลผลิตที่เก็บเกี่ยวได้ ระดับของสินค้าที่คงเหลือในสต๊อก สำหรับสินทรัพย์อ้างอิงประเภทสินค้าโภคภัณฑ์</span></p>
                    <p><span class="ps-5">การวิเคราะห์ด้วยปัจจัยเทคนิค หรือ Technical Analysis หมายถึงการศึกษาการเคลื่อนไหวของราคาฟิวเจอร์สในอดีตแล้ววิเคราะห์เป็นแนวโน้มราคาในอนาคต โดยผู้วิเคราะห์จะทำการรวบรวมข้อมูลในอดีตที่เกี่ยวข้องกับการเคลื่อนไหวของราคา ปริมาณการซื้อขาย และสถานะคงค้างของสัญญาฟิวเจอร์สที่สนใจ การวิเคราะห์แนวนี้มีแนวคิดพื้นฐานว่า ราคาฟิวเจอร์สนอกจากจะสะท้อนข้อมูลปัจจัยพื้นฐาน (fundamental factors) ในตลาดโดยเฉลี่ยแล้ว ยังสะท้อนปัจจัยทางจิตวิทยาของซื้อขายล่วงหน้าด้วย เช่น ความหวัง ความกลัว และการคาดคะเน โดยเชื่อว่าถ้าสามารถวิเคราะห์จิตวิทยาของตลาดได้ด้วยการศึกษากิจกรรมการซื้อขายในตลาด และเชื่อว่าราคาฟิวเจอร์สจะมีรูปแบบการเคลื่อนที่ (pattern) เหมือนในอดีตอีก จึงนำรูปแบบของการเคลื่อนที่ของราคาในอดีตมาใช้คาดการณ์ราคาในอนาคต ดังนั้น ผู้วิเคราะห์จะศึกษาข้อมูลการซื้อขายสัญญาฟิวเจอร์สในอดีต โดยหวังว่าจะสามารถค้นพบว่ารูปแบบใดรูปแบบหนึ่งของการเคลื่อนที่ของราคากำลังก่อตัวขึ้น ซึ่งจะนำไปสู่การพยากรณ์ราคาฟิวเจอร์สในอนาคต</span></p>
                    <p><span class="ps-5">ความแตกต่างที่สำคัญระหว่างการวิเคราะห์ด้วยปัจจัยพื้นฐานและการวิเคราะห์ทางเทคนิค คือ การวิเคราะห์แนวทางแรกเป็นการศึกษาการเปลี่ยนแปลงในปัจจัยกำหนดความต้องการซื้อความต้องการขายสินทรัพย์อ้างอิง (ซึ่งเป็นปัจจัยภายนอกตลาดฟิวเจอร์ส) ว่าจะกระทบต่อราคาฟิวเจอร์สของสินทรัพย์ อ้างอิงนั้นอย่างไร ในขณะที่การวิเคราะห์แนวทางหลังเป็นการวิเคราะห์การเปลี่ยนแปลงของกิจกรรมภายใน ตลาดฟิวเจอร์สโดยตรง อย่างไรก็ตามการวิเคราะห์ทั้งสองแนวทางร่วมกันจะก่อให้เกิดประโยชน์ ทั้งนี้ เพราะราคาฟิวเจอร์สจะถูกผลักดันด้วยปัจจัยทั้งสองพร้อมๆ กัน</span></p>
                    <h4 class="text-success">การเก็งกำไรในราคาฟิวเจอร์สของดัชนีราคาตลาดหลักทรัพย์</h4>
                    <p><span class="ps-5">นักวิเคราะห์ส่วนใหญ่ที่วิเคราะห์การลงทุนในหลักทรัพย์ มักจะมีการวิเคราะห์ภาพรวมของตลาดสะท้อนผ่านการเคลื่อนไหวของดัชนีราคาตลาดหลักทรัพย์ ดังนั้นข้อมูลเกี่ยวกับการเคลื่อนไหวของดัชนีราคาตลาดหลักทรัพย์จึงเป็นข้อมูลที่เผยแพร่เป็นวงกว้าง สำหรับผู้ลงทุนบางกลุ่ม การเก็งกำไรราคาหลักทรัพย์จากสภาวะตลาดโดยรวม อาจมีความน่าสนใจกว่าการเก็งกำไรจากราคาหลักทรัพย์รายตัวเพราะไม่ต้องรับความเสี่ยงที่เป็นความเสี่ยงเฉพาะของหลักทรัพย์แต่ละตัว ซึ่งพยากรณ์ยากและต้องอาศัยข้อมูลเฉพาะที่เข้าถึงยาก รวมถึงต้องมีการติดตามข้อมูลข่าวสารอย่างใกล้ชิด</span></p>
                    <p><span class="ps-5">แต่ผู้ลงทุนจะพบว่าการเข้าไปซื้อขายดัชนีราคาตลาดหลักทรัพย์โดยตรงไม่สามารถทำได้ เพราะเป็นเพียงตัวเลขที่ถูกคำนวณขึ้นมา ดังนั้นเมื่อผู้ลงทุนคาดการณ์ว่าราคาของหลักทรัพย์โดยรวมในตลาดจะปรับตัวสูงขึ้น และต้องการเก็งกำไรจากสภาพตลาดโดยไม่ต้องการมีความเสี่ยงจากราคาหุ้นตัวใดตัวหนึ่งวิธีการหนึ่งที่ทำได้คือการสร้างกลุ่มการลงทุนเลียนแบบกลุ่มการลงทุนตลาดขึ้นมา แต่การทำเช่นนี้มักมีข้อจำกัดในเรื่องเงินลงทุนที่ต้องใช้เป็นจำนวนมาก จากจำนวนหลักทรัพย์ที่ต้องลงทุนจำนวนมาก อีกทั้งยังต้องเผชิญกับต้นทุนจากการทำธุรกรรม (transaction cost) เช่น ค่าธรรมเนียมการซื้อขาย ทำให้ผู้ลงทุนอาจต้องใช้เทคนิคในการคัดเลือกหลักทรัพย์มาบางส่วนเพื่อเลียนแบบการเคลื่อนไหวในดัชนีที่สนใจ แต่ก็จะส่งผลให้ผู้ลงทุนยังต้องเผชิญกับความผิดพลาดของการลงทุนที่ให้ผลตอบแทนแตกต่างจากสิ่งที่ต้องการ (tracking error)</span></p>
                    <p><span class="ps-5">ในปัจจุบันนี้ ตลาดหลักทรัพย์หลายแห่งได้มีการเปิดให้ซื้อขายกองทุนรวมที่ซื้อขายผ่านตลาดหรือที่เรียกว่า ETF (Exchange Traded Fund) โดยภายใต้กองทุนดังกล่าว บริษัทจัดการลงทุน (asset management company) จะเป็นผู้สร้างพอร์ตลงทุนขึ้นมา ซึ่งอาจจะใช้วิธีถือหลักทรัพย์จริง (cash ETF) หรือแบบสังเคราะห์ที่ใช้สัญญาซื้อขายล่วงหน้ามาเป็นองค์ประกอบ (synthetic ETF) เพื่อให้ผู้ลงทุนสามารถทำการซื้อขายได้โดยตรง เช่น หลักทรัพย์ QQQ และหลักทรัพย์ SPY ในตลาดหลักทรัพย์ของประเทศสหรัฐอเมริกาซึ่งจัดได้ว่าเป็น ETF สำหรับดัชนีในตลาด NASDAQ และ S&P500 ซึ่งหลักทรัพย์ในกลุ่ม ETF นี้มีไว้เพื่อจุดประสงค์ของการได้รับผลตอบแทนใกล้เคียงกับผลตอบแทนของตลาดหรือดัชนีอ้างอิง (market exposure) อย่างไรก็ตาม ETF ไม่ได้มีการซื้อขายอยู่ในทุกตลาดและไม่ได้มีการซื้อขายสำหรับทุกดัชนี ผลตอบแทนจาก ETF มีโอกาสคลาดเคลื่อนจากดัชนีอ้างอิงได้ (tracking errors) นอกจากนี้หากผู้ลงทุนคาดการณ์ว่าดัชนีจะปรับลดลงการขายชอร์ต ETF อาจดำเนินการได้ยาก</span></p>
                    <p><span class="ps-5">ญญาฟิวเจอร์สบนดัชนีราคาตลาดหลักทรัพย์จึงเป็นเครื่องมือการลงทุนที่น่าสนใจ สำหรับผู้ลงทุนที่หาโอกาสสร้างผลกำไรจากการพยากรณ์สภาวะตลาดหลักทรัพย์โดยรวม เมื่อคาดการณ์ว่าดัชนีราคาจะปรับตัวสูงขึ้นผู้ลงทุนสามารถซื้อสัญญาฟิวเจอร์สบนดัชนี และในทางกลับกันหากคาดว่าดัชนีราคาจะปรับลดลง ผู้ลงทุนสามารถขายสัญญาฟิวเจอร์สบนดัชนีได้ ซึ่งเสมือนหนึ่งผู้ลงทุนเก็งกำไรโดยการสั่งซื้อสั่งขายกลุ่มของหลักทรัพย์ด้วยการทำธุรกรรมครั้งเดียว ประโยชน์ของการเก็งกำไรด้วยสัญญาฟิวเจอร์สบนดัชนีนอกเหนือจากทำให้ใช้เงินลงทุนน้อย เพียงแค่ใช้เงินวางประกัน (margin) จึงทำให้ผู้ลงทุนสามารถสร้างอัตราผลตอบแทนได้สูงกว่าการลงทุนในหุ้นโดยตรงด้วยเงินลงทุนเท่ากัน (leverage) การใช้สัญญาฟิวเจอร์สของดัชนียังให้ประโยชน์ที่ผู้ลงทุนไม่ต้องใช้ข้อมูลรายละเอียดที่เฉพาะเจาะจงของรายหลักทรัพย์เพื่อการวิเคราะห์หาโอกาสการลงทุน ซึ่งการกระทำดังกล่าวย่อมต้องมีต้นทุนในการได้มาของข้อมูลเหล่านั้น ผู้ลงทุนเพียงต้องให้ความสำคัญกับปัจจัยมหภาคเพื่อสะท้อนภาพรวมของตลาดซึ่งสามารถลดต้นทุนของนักเก็งกำไรได้มาก</span></p>
                    <p><span class="ps-5">นอกจากการเก็งกำไรจากทิศทางของตลาดแล้ว (directional) ผู้ลงทุนอาจสามารถสร้างผลกำไรจากการคาดการณ์เกี่ยวกับส่วนต่างของราคาล่วงหน้าในตลาดฟิวเจอร์สกับราคาสปอตในตลาดของหลักทรัพย์อ้างอิง ซึ่งเรียกว่าค่าเบสิส (basis) เช่น ในขณะนั้นราคาฟิวเจอร์สบนดัชนี SET50 ส่งมอบใน 3 เดือนข้างหน้า มีราคา 690 จุด โดยที่ดัชนี SET50 ในขณะนั้นอยู่ 660 จุด ซึ่งส่งผลให้ค่าเบซิสอยู่ที่ +30 จุด ถ้าผู้ลงทุนคาดการณ์ว่าค่าเบสิสดังกล่าวจะกว้างขึ้น คือ มีค่าสูงกว่า +30 จุด ในอนาคต ซึ่งเกิดจากการปรับตัวขึ้นของดัชนี SET50 ซึ่งส่งผลให้ราคาฟิวเจอร์สปรับตัวขึ้นเช่นเดียวกัน แต่คาดว่าการปรับตัวของดัชนีจะปรับน้อยกว่าการปรับตัวของราคาฟิวเจอร์ส หรืออาจเกิดขึ้นในทางกลับกันจากการปรับตัวลดลงของดัชนี SET50 ซึ่งส่งผลให้ราคาฟิวเจอร์สปรับตัวลงตาม แต่การปรับตัวของดัชนีจะปรับลดลงมากกว่าการปรับตัวลดลงของราคาฟิวเจอร์ส จะเห็นว่าไม่ว่าการที่ค่าเบสิสจะมีค่าสูงขึ้นจากสาเหตุใด การลงทุนเก็งกำไรจากการซื้อสัญญาฟิวเจอร์สพร้อมกับการขายหลักทรัพย์อ้างอิง จะทำให้ผู้ลงทุนมีกำไรทั้งสิ้น ซึ่งอาจสามารถพิจารณาจากตัวอย่างข้างล่างประกอบ (ตัวเลขในวงเล็บแสดงขนาดการเปลี่ยนแปลง)</span></p>
                    <table class="table">
                        <thead class="table-success">
                            <tr>
                                <th></th>
                                <th></th>
                                <th>ฟิวเจอร์สบนดัชนี</th>
                                <th>ดัชนี</th>
                                <th>ค่าเบซิส</th>
                            </tr>
                        </thead>
                        <tbody>
                            <tr>
                                <td></td>
                                <td>ปัจจุบัน</td>
                                <td>690</td>
                                <td>660</td>
                                <td>30</td>
                            </tr>
                            <tr>
                                <td>กรณีที่ 1</td>
                                <td>ดัชนีปรับขึ้น</td>
                                <td>705 (\(\footnotesize \Delta = +15\))</td>
                                <td>670 (\(\footnotesize \Delta = +10\))</td>
                                <td>35 (\(\footnotesize \Delta = +5\))</td>
                            </tr>
                            <tr>
                                <td>กรณีที่ 2</td>
                                <td>ดัชนีปรับลง</td>
                                <td>685 (\(\footnotesize \Delta = -5\))</td>
                                <td>650 (\(\footnotesize \Delta = -10\))</td>
                                <td>35 (\(\footnotesize \Delta = -5\))</td>
                            </tr>
                        </tbody>
                    </table>
                    <table class="table">
                        <thead class="table-success">
                            <tr>
                                <th colspan="4" class="text-center">กำไร (ขาดทุน) จากฐานะในสัญญา</th>
                                <th>กำไร</th>
                            </tr>
                        </thead>
                        <tbody>
                            <tr>
                                <td colspan="2">กรณีที่ 1</td>
                                <td>+15</td>
                                <td>-10</td>
                                <td>+5</td>
                            </tr>
                            <tr>
                                <td colspan="2">กรณีที่ 2</td>
                                <td>-5</td>
                                <td>+10</td>
                                <td>-5</td>
                            </tr>
                        </tbody>
                    </table>
                    <p><span class="ps-5">การเก็งกำไรในส่วนนี้ มาจากกลยุทธ์การเก็งกำไรส่วนต่างระหว่างราคาฟิวเจอร์สและราคาสปอต (basis strategy) ซึ่งการเก็งกำไรในลักษณะเดียวกันนี้สามารถประยุกต์ใช้กับการเก็งกำไรจากส่วนต่างของราคาสัญญาฟิวเจอร์สบนดัชนีที่แตกต่างกันในเรื่องของระยะวันหมดอายุ ที่เรียกว่ากลยุทธ์การลงทุนแบบ "Calendar Spread" ได้เช่นกัน ตัวอย่างกลยุทธ์นี้ได้แก่การลงทุนซื้อฟิวเจอร์สบนดัชนีที่หมดอายุสัญญาใน 3 เดือน พร้อมกับการขายฟิวเจอร์สบนดัชนีที่หมดอายุสัญญาใน 6 เดือน กำไรจากการลงทุนจะเกิดขึ้นถ้ามีการเปลี่ยนแปลงของราคาฟิวเจอร์สล่วงหน้า 3 เดือน ปรับขึ้นมากกว่า (ปรับลงน้อยกว่า) การเปลี่ยนแปลงของราคาฟิวเจอร์สล่วงหน้า 6 เดือน ซึ่งส่วนต่างของราคาล่วงหน้าที่ครบกำหนดไม่เหมือนกันมาจากการเคลื่อนไหวที่ไม่เท่ากัน (แต่ในทิศทางเดียวกัน) ของสัญญาฟิวเจอร์สที่มีอายุสัญญาต่างกัน เนื่องจากต่างเป็นสัญญาฟิวเจอร์สอ้างอิงในดัชนีเดียวกัน การเปลี่ยนแปลงของสเปรดดังกล่าวจึงเกิดขึ้นจากการเปลี่ยนแปลงของอัตราดอกเบี้ยเช่นเดียวกับที่ส่งผลกระทบต่อค่าเบซิส เช่น ถ้าคาดการณ์ว่าอัตราดอกเบี้ยจะปรับตัวสูงขึ้น กลยุทธ์การลงทุนแบบสเปรดจะทำกำไรได้โดยการขายสัญญาฟิวเจอร์สที่หมดอายุในเดือนใกล้ และพร้อมกับซื้อล่วงหน้าดัชนีที่หมดอายุในเดือนไกลออกไป ซึ่งถ้าการคาดการณ์ดังกล่าวถูกต้อง ส่วนต่าง (spread) จะกว้างขึ้น และยิ่งสัญญาที่ครบกำหนดเดือนไกลออกไป ส่วนต่างจะยิ่งกว้างขึ้น ดังนั้น ผู้ลงทุนที่คาดการณ์และทำการลงทุนลักษณะดังกล่าวจะได้กำไรจากการปรับตัวสูงขึ้นของสัญญาฟิวเจอร์สเดือนไกลที่ปรับสูงกว่าการปรับตัวสูงขึ้นของสัญญาฟิวเจอร์สเดือนใกล้ที่ผู้ลงทุนขายล่วงหน้าไป</span></p>
                    <p><span class="ps-5">กลยุทธ์การเก็งกำไรแบบพิจารณาส่วนต่างสามารถขยายไปในการลงทุนข้ามระหว่างตลาด (intermarket spread) เนื่องจากสัญญาฟิวเจอร์สบนดัชนีมีการซื้อขายอยู่ในหลายตลาดซึ่งมีการอ้างอิงกับดัชนีหลักทรัพย์ที่แตกต่างกัน เช่น ในประเทศสหรัฐอเมริกา ผู้ลงทุนสามารถพิจารณาส่วนต่างของดัชนีหลักทรัพย์ของหุ้นสามัญสำหรับบริษัทขนาดใหญ่ (large cap stock) กับดัชนีหลักทรัพย์ของหุ้นสามัญสำหรับบริษัทขนาดเล็ก (small cap stock) ซึ่งสะท้อนผ่านดัชนี S&P500 และ Russell 2000 เป็นต้น ดังนั้น ผู้อ่านจะเห็นว่าผู้ลงทุนที่มีกลยุทธ์การลงทุนแบบเน้นส่วนต่างทั้งเบซิสและสเปรด คือผู้ลงทุนที่อาจไม่ได้สนใจทิศทางตลาดโดยรวม แต่เป็นผู้ลงทุนที่สนใจเฉพาะการเปลี่ยนแปลงที่ไม่เท่ากันของตลาด และ/หรือ ต้องการลดความเสี่ยงจากการลงทุนแบบเก็งกำไรลง</span></p>
                </div>
                <div id="section4-4">
                    <h3 class="text-success">การซื้อขายฟิวเจอร์สเพื่อการทำอาบิทราจ</h3>
                    <p><span class="ps-5">ประเด็นสุดท้ายของการประยุกต์ใช้สัญญาฟิวเจอร์สได้แก่การใช้เพื่อทำการอาบิทราจ ซึ่งจะเกิดขึ้นเมื่อตลาดมีการบกพร่องทำให้เกิดโอกาสที่ผู้ลงทุนทำกำไรแบบอาบิทราจได้ โดยสามารถพิจารณาได้ทั้งจากความไม่ดุลยภาพระหว่างตลาดเงินสด และตลาดฟิวเจอร์ส และ/หรือ ความไม่ดุลยภาพในตลาดฟิวเจอร์สเองเมื่อผู้ลงทุนสามารถวิเคราะห์ภาวะไม่สมดุลดังกล่าวได้ ผู้ลงทุนจะทำกำไรได้จากการซื้อ พร้อมกับการขายสินทรัพย์เดียวกันหรือเทียบเคียงกันได้ในทางการเงินด้วยราคาที่ต่ำและสูงกว่าตามลำดับ ซึ่งการทำอาบิทราจดังกล่าวอาจจะมาจากการสังเคราะห์การลงทุนขึ้นมาเพื่อเลียนแบบหลักทรัพย์อื่นให้เป็นกลุ่มหลักทรัพย์ที่เทียบเคียงกันได้ในทางการเงิน เช่น ผู้ลงทุนสามารถสังเคราะห์การลงทุนในหลักทรัพย์ได้จากการซื้อสัญญาฟิวเจอร์ส และนำเงินบางส่วนมาลงทุนในพันธบัตร ถ้าการสังเคราะห์นั้นมีต้นทุนต่ำกว่าการใช้เงินไปลงทุนในหลักทรัพย์โดยตรง โอกาสของกำไรจากอาบิทราจจึงเกิดขึ้นจากการขายหลักทรัพย์ (เพราะมีราคาสูงกว่าเมื่อเปรียบเทียบกัน) ไปลงทุนในกลุ่มการลงทุนที่สังเคราะห์ขึ้น แสดงได้ดังต่อไปนี้</span></p>
                    <p><span class="ps-5">เราจะสามารถสร้างการลงทุนเพื่อเลียนแบบการลงทุนจริงในหลักทรัพย์ได้โดย</span></p>
                    <ol class="ps-5">
                        <li>ลงทุนซื้อสัญญาฟิวเจอร์สบนดัชนีในจำนวนเท่ากับมูลค่าที่ต้องการลงทุนในหลักทรัพย์ เช่น ต้องการลงทุนในหลักทรัพย์ในกลุ่มที่ใช้ในการคำนวณดัชนี SET50 เป็นเงินจำนวน 6,000,000 บาท ถ้าสัญญาฟิวเจอร์สบนดัชนี SET50 มีมูลค่า 600 จุด (ตัวคูณดัชนี 200) ดังนั้นจะซื้อล่วงหน้า SET50 จำนวน 50 สัญญา (6,000,000/(600 × 200))</li>
                        <li>ลงทุนในพันธบัตรรัฐบาลด้วยจำนวนเงินที่เพียงพอ เมื่อสัญญาฟิวเจอร์สครบกำหนด (ราคาในปัจจุบันของราคาซื้อล่วงหน้า) แสดงได้ดังนี้</li>
                    </ol>
                    <table class="table">
                        <thead class="table-success">
                            <tr>
                                <th></th>
                                <th>1 หน่วยของสัญญา</th>
                                <th>จำนวนสัญญา × 50 สัญญา (ณ เวลา T)</th>
                            </tr>
                        </thead>
                        <tbody>
                            <tr>
                                <td>1. ซื้อฟิวเจอร์ส</td>
                                <td>\(\footnotesize \text{S}_{\tiny \text{T}} - \text{F}_{\tiny 0}\)</td>
                                <td>\(\footnotesize (\text{S}_{\tiny \text{T}} - 600) \times 200 \times 50\)</td>
                            </tr>
                            <tr>
                                <td>2. ซื้อพันธบัตร</td>
                                <td>\(\footnotesize \text{F}_{\tiny 0}\)</td>
                                <td>6,000,000</td>
                            </tr>
                            <tr>
                                <td>สุทธิ</td>
                                <td>\(\footnotesize \text{S}_{\tiny \text{T}}\)</td>
                                <td>\(\footnotesize \text{S}_{\tiny \text{T}}\)</td>
                            </tr>
                        </tbody>
                    </table>
                    <p><span class="ps-5">แสดงได้ว่า ฐานะของการลงทุนในวันครบกำหนดของสัญญาฟิวเจอร์สจะมีมูลค่าเท่ากับการถือครองหลักทรัพย์อ้างอิง (SET50) ในขณะนั้น ส่วนต่างดังกล่าวเรียกว่า กำไรจากการทำอาบิทราจ ซึ่งการทำอาบิทราจจะส่งผลให้ราคาของหลักทรัพย์ในตลาด ปรับตัวเข้าสู่สมดุลที่สะท้อนราคาที่เหมาะสมซึ่งต้นทุนในการทำธุรกรรม (ค่าธรรมเนียมการซื้อขาย) ตลอดจนสภาพคล่องของตลาด ล้วนส่งผลต่อกำไรจากการทำอาบิทราจและโอกาสในการทำ ซึ่งในทางปฏิบัติความไม่สมดุลของราคาในระดับหนึ่งอาจไม่เพียงพอหรือจูงใจให้เกิดการทำอาบิทราจได้ เพราะต้นทุนในการทำอาบิทราจที่สูงกว่าส่วนต่าง (กำไร) นั้น<a href="#to16" id="from16">\(\scriptsize ^{16}\)</a> อย่างไรก็ตาม เมื่อราคาหลักทรัพย์ในตลาด หรืออัตราดอกเบี้ยในตลาดมีการเปลี่ยนแปลงอย่างมากจนทำให้สภาวะการณ์ของตลาดไม่สมดุลในระยะสั้นอย่างมีนัยสำคัญ ส่วนต่างที่สะท้อนกำไรจากการทำอาบิทราจจะจูงใจให้เกิดการซื้อขายจากการอาบิทราจ ซึ่งการซื้อขายของการทำอาบิทราจดังกล่าวจะทำให้ราคาของหลักทรัพย์ตลอดจนอัตราดอกเบี้ยในระยะสั้นที่เกี่ยวข้องปรับกลับเข้ามายังจุดที่เหมาะสมเสมอ ดังนั้นกล่าวโดยสรุปได้ว่า การใช้สัญญาฟิวเจอร์สบนดัชนีสามารถใช้เพื่อปรับการลงทุน ให้กลายเป็นการลงทุนตามกลยุทธ์ของการอาบิทราจเมื่อมีโอกาสเกิดขึ้น ซึ่งการค้นพบภาวการณ์นี้ในทางปฏิบัติจะใช้โปรแกรมคอมพิวเตอร์ในการบ่งชี้สถานการณ์<a href="#to17" id="from17">\(\scriptsize ^{17}\)</a></span></p>
                    <p><span class="ps-5">การทำอาบิทราจอาจทำให้สมบูรณ์ได้ยากและเกิดความเสี่ยงขึ้นโดยที่ความเสี่ยงเกิดขึ้นจากความ ล่าช้าในการทำธุรกรรม (execution lags) โดยเกิดจากการไม่สอดคล้องของเวลาในการทำธุรกรรมจริง ในตลาดฟิวเจอร์และตลาดเงินสดกับเวลาของการส่งคำสั่ง ซึ่งความเสี่ยงนี้จะยิ่งมีมากขึ้นเมื่อตลาดมีความ ผันผวนสูง โดยเฉพาะเมื่อการสั่งซื้อขายหลักทรัพย์ในกลุ่มการลงทุนประกอบด้วยหลักทรัพย์จำนวนมาก เช่น หลักทรัพย์ในการคำนวณดัชนี S&P 500 ซึ่งจะมีความเสี่ยงของการทำธุรกรรมจริงมากกว่าเมื่อ เปรียบเทียบกับการทำอาบิทราจของดัชนีที่ประกอบด้วยหลักทรัพย์จำนวนน้อยกว่า เช่น ดัชนี Dow Jones หรือดัชนี SET50 และที่นอกเหนือจากการมีหลักทรัพย์จำนวนน้อยกว่าแล้ว หลักทรัพย์ที่อยู่ในการคำนวณ ถ้ามีสภาพคล่องสูงกว่า เมื่อเทียบกับหลักทรัพย์อื่น จะยิ่งทำให้ผู้ทำอาบิทราจสามารถลดความเสี่ยงส่วนนี้ ลงได้<a href="#to18" id="from18">\(\scriptsize ^{18}\)</a></span></p>
                </div>
            </div>            
            <div id="summary">
                <h1 class="mt-5 text-success">บทสรุป</h1>
                <p><span class="ps-5">เมื่อมาถึงตรงนี้จะเห็นได้ว่า สัญญาฟิวเจอร์สบนดัชนีเป็นเครื่องมือทางการเงินที่มีประโยชน์และสามารถสนับสนุนการบริหารการลงทุนให้บรรลุวัตถุประสงค์ของการลงทุนได้อย่างมีประสิทธิภาพขึ้นได้ อย่างไรก็ตามสัญญาฟิวเจอร์สบนดัชนีเป็นเพียงแค่เครื่องมือทางการเงินที่ให้ผู้ลงทุนสามารถเลือกใช้สำหรับการลงทุน เครื่องมือ ประโยชน์และโทษของเครื่องมือทางการเงินจะมาจากผู้ใช้เครื่องมือเหล่านั้นมากกว่าด้วยตัวของดังนั้นผู้ใช้สัญญาฟิวเจอร์สจะบรรลุวัตถุประสงค์ของการประยุกต์ใช้สัญญาฟิวเจอร์สบนดัชนีต่อเมื่อผู้ใช้เข้าใจคุณลักษณะสัญญาฟิวเจอร์สอย่างดี มีความระมัดระวัง รวมทั้งการติดตามสถานการณ์ที่เกี่ยวข้อง ตลอดจนมีการสร้างกรอบแนวทางการลงทุนและมีวินัยในการดำเนินการตามแนวทางที่ได้ตั้งไว้เป็นอย่างดี ดังนั้น ตลาดสัญญาซื้อขายล่วงหน้าแห่งประเทศไทย (TFEX) ที่เปิดทำการซื้อขายสัญญาซื้อขายล่วงหน้าสำหรับสินค้าหลายประเภท ไม่ว่าจะเป็น ดัชนีหุ้น หุ้นรายตัว อัตราแลกเปลี่ยน ทองคำ และสินค้าเกษตรนั้น นับเป็นการสร้างเครื่องมือบริหารความเสี่ยงและเครื่องมือลงทุนที่หลากหลายให้แก่ผู้ลงทุนและเป็นส่วนที่ช่วยให้ตลาดทุนไทยมีความครบถ้วนสมบูรณ์มากขึ้น</span></p>
                <p><span class="ps-5">สัญญาฟิวเจอร์ส จัดได้ว่าเป็นสัญญาซื้อขายล่วงหน้าประเภทหนึ่งเหมือนกับสัญญาฟอร์เวิร์ดเพียงแต่สัญญาฟิวเจอร์ส ถูกสร้างขึ้นในตลาดสัญญาซื้อขายล่วงหน้าฯ ที่จัดตั้งอย่างเป็นทางการ โดยมีการระบุองค์ประกอบ เงื่อนไขต่างๆ ของสัญญาล่วงหน้าอย่างเป็นมาตรฐาน โดยสำนักหักบัญชีเป็นตัวกลางในการรับชำระราคาและช่วยสร้างความมั่นใจให้แก่ผู้ลงทุนว่าจะไม่ถูกคู่สัญญาผิดนัด ไม่ปฏิบัติตามภาระผูกพันเนื่องจากสำนักหักบัญชีช่วยดำเนินการบริหารเรื่องเงินวางหลักประกัน (margin) และเข้ามาทำหน้าที่ เป็นอีกข้างหนึ่งของคู่สัญญา นอกจากนี้ เนื่องจากการซื้อขายสัญญาฟิวเจอร์สเกิดขึ้นในตลาดสัญญาซื้อขายล่วงหน้า ที่มีการจัดตั้งอย่างเป็นทางการ จึงทำให้เกิดสภาพคล่องของการซื้อขาย และการยกเลิกสัญญาก็ทำได้โดยง่าย จากการเข้าไปทำสัญญาในฐานะที่ตรงกับข้าม</span></p>
                <p><span class="ps-5">เมื่อผู้ซื้อสัญญาล่วงหน้าและผู้ขายสัญญาล่วงหน้า มีการตกลงซื้อขายกัน แต่ละฝ่ายจะต้องวางเงินประกันขั้นต้น หรือ เงินมาร์จิ้น (initial margin) ให้กับนายหน้าค้าหลักทรัพย์ ซึ่งเป็นบริษัทสมาชิกของสำนักหักบัญชี เพื่อเป็นการส่งผ่านหลักประกันระหว่างผู้ซื้อและผู้ขาย โดยจะมีการปรับสถานะหลักประกันเป็นรายวัน (daily mark to market) ตามมูลค่าตลาดสัญญาซื้อขายล่วงหน้า ของสัญญาฟิวเจอร์สในวันนั้น (daily settlement price)</span></p>
                <p><span class="ps-5">มูลค่าของสัญญาฟิวเจอร์สก่อนการปรับสถานะเทียบกับราคาตลาด (mark to market) คือ มูลค่าสะสมของการเปลี่ยนแปลงราคานับจากการปรับสถานะครั้งล่าสุด ซึ่งเมื่อเกิดการปรับสถานะเสร็จสิ้นมูลค่าสัญญาฟิวเจอร์สจะมีค่ากลับมาเท่ากับศูนย์ ดังนั้นมูลค่าสัญญาฟิวเจอร์สจึงเท่ากับสัญญาฟอร์เวิร์ดที่มีอายุคงเหลือ 1 วันก่อนครบกำหนด</span></p>
                <p><span class="ps-5">ราคาฟิวเจอร์ส (future prices) มาจากการสร้างสถานะซื้อในสินทรัพย์อ้างอิงพร้อมกับการทำการขายฟิวเจอร์ส ซึ่งกลยุทธ์ดังกล่าวเรียกว่าวิธีการซื้อแล้วถือไว้ หรือ "Cash and Carry" ซึ่งสามารถรับรู้ผลตอบแทนตั้งแต่ต้น ดังนั้น จึงไม่มีโอกาสในการทำอาบิทราจ ถ้าราคาฟิวเจอร์สถูกกำหนดให้มีราคาที่เหมาะสม (fair price)</span></p>
                <p><span class="ps-5">ราคาฟิวเจอร์สที่เหมาะสม มาจากปัจจัยของต้นทุนในการถือครองสินทรัพย์อ้างอิงสุทธิ ซึ่งรวมทั้งต้นทุนดอกเบี้ยซึ่งสะท้อนค่าเสียโอกาสของเงินที่จมอยู่กับการถือครองสินทรัพย์อ้างอิง ต้นทุนในการจัดเก็บสินทรัพย์ชนิดนั้น ไปจนถึงประโยชน์ในการถือครองสินทรัพย์อ้างอิง ซึ่งสามารถพิจารณาได้ว่าเป็นส่วนที่ประโยชน์ในการถือครองอาจอยู่ใน นำไปหักจากต้นทุนในการถือครอง โดยประโยชน์ในการถือครองอาจอยู่ในรูปตัวเงิน เช่น เงินปันผล คูปอง หรือไม่อยู่ในรูปตัวเงินก็ได้ ยกตัวอย่างเช่น ความสะดวกในการมีสินทรัพย์นั้น ทั้งนี้ จึงส่งผลให้ราคาฟิวเจอร์สอาจสูงหรือต่ำกว่าราคาสปอตของสินทรัพย์อ้างอิงได้ ตามภาวการณ์ของตลาด โดยภาวการณ์ ของตลาดแบบ Contango หมายถึง สถานการณ์ที่ราคาฟิวเจอร์สสูงกว่าราคาสปอตและภาวการณ์ของตลาดแบบ Backwardation แสดงถึงสถานะที่ราคาสปอตสูงกว่าราคาฟิวเจอร์ส โดยส่วนต่างของราคาฟิวเจอร์สและสปอตมาจากปัจจัยของต้นทุนในการถือครองสินทรัพย์อ้างอิงนั่นเอง</span></p>
                <p><span class="ps-5">สำหรับการกำหนดราคาฟิวเจอร์สของสัญญาฟิวเจอร์สบนดัชนีหลักทรัพย์ และอัตราแลกเปลี่ยน (เงินตราต่างประเทศ) จะใช้แนวทางเหมือนกันด้วยการประยุกต์จากรูปแบบทั่วไปของการประเมินราคาฟิวเจอร์สที่มีการคำนึงถึงผลประโยชน์ของการถือครองหลักทรัพย์อ้างอิง โดยในกรณีของการประเมินราคาฟิวเจอร์สของฟิวเจอร์สบนดัชนีหลักทรัพย์ ผลประโยชน์ของการถือครองได้แก่ เงินปันผลของหลักทรัพย์ในกลุ่มการลงทุนที่ใช้คำนวณดัชนี ซึ่งโดยทั่วไปมักกำหนดเป็นอัตราผลตอบแทนจากเงินปันผลในรูปของร้อยละ ส่งผลให้ต้นทุนในการถือครองสุทธิมากจากอัตราดอกเบี้ยแบบปราศจากความเสี่ยงหักด้วยอัตราผลตอบแทนจากเงินปันผลนั่นเอง ในกรณีของฟิวเจอร์สบนอัตราแลกเปลี่ยนผลประโยชน์ในการถือครองสินทรัพย์อ้างอิงอัน ได้แก่ เงินสกุลต่างประเทศ คือ อัตราดอกเบี้ยแบบปราศจากความเสี่ยงในต่างประเทศส่งผลให้ต้นทุนในการถือครองสุทธิมาจากส่วนต่างของอัตราดอกเบี้ยแบบปราศจากความเสี่ยงในประเทศกับอัตราดอกเบี้ยแบบปราศจากความเสี่ยงของต่างประเทศนั่นเอง</span></p>
            </div>
        </div>
        
        <div class="row" id="reference">
            <small><a href="#from1" id="to1">\(\scriptsize ^1\)</a> เงินประกันหรือมาร์จิ้นที่ต้องวางไว้ในการทำสัญญาฟิวเจอร์สไม่ถือเป็นส่วนหนึ่งของการชำระราคา เนื่องจากเงินดังกล่าวมีวัตถุประสงค์เพื่อเป็นเงินประกันเท่านั้น อีกทั้งกรรมสิทธิ์ในเงินก็ยังเป็นของเจ้าของบัญชีจนกว่าจะมีการปิดฐานะในสัญญา</small>
            <small><a href="#from2" id="to2">\(\scriptsize ^2\)</a> ในที่นี้สมมติว่าอัตราดอกเบี้ยถูกกำหนดแบบ Annual Percentage Rate (APR) หรือ Simple Interest Rate ซึ่งในตลาดเงิน อัตราดอกเบี้ยที่มีอายุต่ำกว่า 1 ปี มักถูกเสนอราคาเป็น APR</small>
            <small><a href="#from3" id="to3">\(\scriptsize ^3\)</a> ในกรณีอัตราดอกเบี้ยถูกกำหนดในรูปของ Effective Annual Rate (EAR) สมการจะถูกปรับเป็น \(\scriptsize \text{F}_{\tiny \text{0,T}} = \text{S}_{\tiny 0}(1 + \text{r})^{\text{\tiny T}} \)และในกรณีที่อัตราดอกเบี้ยถูกกำหนดในรูปแบบต่อเนื่องของเวลา (continuous interest rate) สมการจะถูกปรับเป็น \(\scriptsize \text{F}_{\tiny \text{0,T}} = \text{S}_{\tiny 0} \text{e}^{\tiny \text{r} \times \text{T}}\)</small>
            <small><a href="#from4" id="to4">\(\scriptsize ^4\)</a> สังเกตได้ว่าเมื่อ \(\scriptsize \text{F}_{\tiny \text{0,T}} \gt \text{S}_{\tiny 0}(1 + \text{rT})\) แสดงว่าราคาในตลาดฟิวเจอร์สมีค่าสูงเกินไปโดยเปรียบเทียบกับตลาดสปอต การทำอาบิทราจ คือ การซื้อสินทรัพย์ในตลาดที่มีราคาถูกแล้วขายสินทรัพย์นั้นในตลาดที่มีราคาแพงโดยเปรียบเทียบ พร้อมๆ กัน โดยไม่ต้องใช้เงินของตนลงทุน</small>
            <small><a href="#from5" id="to5">\(\scriptsize ^5\)</a> สังเกตได้ว่าเมื่อ \(\scriptsize \text{F}_{\tiny \text{0,T}} \lt \text{S}_{\tiny 0}(1 + \text{rT}) \) แสดงว่าราคาในตลาดฟิวเจอร์สมีค่าต่ำเกินไปโดยเปรียบเทียบกับตลาดสปอต การทำอาบิทราจ คือ การซื้อสินทรัพย์ในตลาดที่มีราคาถูกแล้วขายสินทรัพย์นั้นในตลาดที่มีราคาแพงโดยเปรียบเทียบ พร้อมๆ กัน โดยไม่ต้องใช้เงินของตนลงทุน</small>
            <small><a href="#from6" id="to6">\(\scriptsize ^6\)</a> ในกรณีที่อัตราดอกเบี้ยถูกเสนอราคาแบบ Effective Annual Rate (EAR) ราคาฟิวเจอร์สจะคำนวณได้เป็น \(\scriptsize \text{F}_{\tiny \text{0,T}} = \text{S}_{\tiny 0}(1 + \text{r})^\text{T} = 100(1 + 0.04)^{90/365} \) บาท </small>
            <small><a href="#from7" id="to7">\(\scriptsize ^7\)</a> ในกรณีที่ทั้งอัตราดอกเบี้ยและต้นทุนในการเก็บรักษาถูกแสดงในรูปของ Effective Annual Rate (EAR) สมการ Cost of Carry Model จะกลายเป็น \(\scriptsize \text{F}_{\tiny \text{0,T}} = \text{S}_{\tiny 0}(1 + \text{r})^\text{T} (1 + \text{c})^\text{T} \)</small>
            <small><a href="#from8" id="to8">\(\scriptsize ^8\)</a> ในกรณีที่ทั้งอัตราดอกเบี้ยและอัตราผลตอบแทนจากเงินปันผลถูกแสดงในรูปของ Effective Annual Rate (EAR) สมการ Cost of Carry Model จะกลายเป็น \(\scriptsize \text{F}_{\tiny \text{0,T}} = \text{S}_{\tiny 0}(1 + \text{r})^{\tiny \text{T}}/(1 + \text{d})^{\tiny \text{T}}\) และหากทั้ง r และ d ถูกเสนอในรูปของอัตราผลตอบแทนแบบต่อเนื่องของเวลา สมการ Cost of Carry Model จะกลายเป็น \(\scriptsize \text{F}_{\tiny \text{0,T}} = \text{S}_{\tiny 0}\text{e}^{\text{(r-d)T}} \)</small>
            <small><a href="#from9" id="to9">\(\scriptsize ^9\)</a> ในตำราบางเล่มและในทางปฏิบัติบางครั้ง ภาวะแบบนี้ถูกเรียกว่า Contango อย่างไรก็ตามยังมีการเปรียบเทียบราคาฟิวเจอร์สอีกลักษณะหนึ่งซึ่งจะมีความสัมพันธ์ที่เรียกว่า Normal Contango ซึ่งบางครั้งก็ถูกเรียกว่า Contango เช่นกัน ดังนั้นเพื่อไม่ให้เกิดความสับสน ในตำราเล่มนี้จะเรียกภาวะที่ \(\scriptsize \text{F}_{\tiny 0} \gt \text{S}_{\tiny 0}\) ว่า Normal Market หรือ Carrying Charge Market เท่านั้น</small>
            <small><a href="#from10" id="to10">\(\scriptsize ^{10}\)</a> ในตำราบางเล่มและในทางปฏิบัติบางครั้ง ภาวะแบบนี้ถูกเรียกว่า Backwardation อย่างไรก็ตามยังมีการเปรียบเทียบราคาฟิวเจอร์สอีกลักษณะหนึ่งซึ่งจะมีความสัมพันธ์ที่เรียกว่า Normal Backwardation ดังนั้นเพื่อให้เกิดความสับสนในตำราเล่มนี้จะเรียกภาวะที่ \(\scriptsize \text{F}_{\tiny 0} \lt \text{S}_{\tiny 0}\) ว่า Inverted Market เท่านั้น</small>
            <small><a href="#from11" id="to11">\(\scriptsize ^{11}\)</a> อย่างไรก็ตามแนวคิด The Expectation Hypothesis มีข้อจำกัดที่สำคัญ ประการแรกคือต้นทุนธุรกรรมในสองตลาดอาจทำให้ในความเป็นจริงราคาฟิวเจอร์สและค่าคาดหมายของราคาในอนาคตมีค่าแตกต่างกันได้ที่ดุลยภาพ เพราะตราบใดที่ความแตกต่างของราคายังมีขนาดต่ำกว่าต้นทุนธุรกรรมก็จะไม่จูงใจให้นักเก็งกำไรเข้าตลาด ประการที่สอง คือการมีทัศนคติในการหลีกเลี่ยงความเสี่ยง (risk aversion) ซึ่งจะทำให้ผู้ลงทุนต้องการส่วนชดเชยความเสี่ยง (risk premium) ในการเข้าไปเก็งกำไร ดังนั้นหากส่วนต่างระหว่างราคาซื้อขายล่วงหน้าและค่าคาดหมายของราคาในอนาคตยังมีค่าต่ำกว่าส่วนชดเชยความเสี่ยงที่ต้องการ นักเก็งกำไรก็จะไม่เข้าไปในตลาดซื้อขายล่วงหน้า ทำให้ราคาไม่เป็นไปตามทฤษฎี</small>
            <small><a href="#from12" id="to12">\(\scriptsize ^{12}\)</a> เฉพาะกองทุนที่มีนโยบายลงทุนในสัญญาฟิวเจอร์สได้และเป็นการลงทุนด้วยสัดส่วนที่เหมาะสมตามนโยบายการลงทุน</small>
            <small><a href="#from13" id="to13">\(\scriptsize ^{13}\)</a> การวัดความเสี่ยงที่เป็นระบบของหลักทรัพย์สามารถวัดได้จากค่าเบต้า (beta coefficient) ของหลักทรัพย์ ซึ่งเป็นค่าที่สะท้อนการเปลี่ยนแปลงมูลค่าของหลักทรัพย์นั้น เทียบกับการเปลี่ยนแปลงของกลุ่มการลงทุนตลาด (market portfolio) โดยสามารถพิจารณาค่าเบต้าได้ว่าเป็นค่าความแปรปรวนร่วมระหว่างหลักทรัพย์นั้นกับตลาดโดยรวมเปรียบเทียบกับค่าความแปรปรวนของตลาดโดยรวม โดยค่าเบต้านี้ถ้ามีค่าเท่ากับ 1.4 หมายความว่า ผลตอบแทนของหลักทรัพย์นั้นจะเปลี่ยนแปลงในทิศทางเดียวกับตลาดแต่มีขนาดการเปลี่ยนแปลงเป็น 1.4 เท่าของการปลงของผลตอบแทนในกลุ่มการลงทุนตลาด</small>
            <small><a href="#from14" id="to14">\(\scriptsize ^{14}\)</a> ค่าเบต้าของกลุ่มการลงทุนสามารถมาได้จากการนำค่าเบต้าของแต่ละหลักทรัพย์ในกลุ่มการลงทุนมาเฉลี่ยแบบถ่วงน้ำหนักด้วยสัดส่วนการลงทุนในแต่ละหลักทรัพย์ หรือมาจากสมการถดถอยของอัตราการเปลี่ยนแปลงราคาของกลุ่มหลักทรัพย์เทียบกับการเปลี่ยนแปลงราคาของตลาด ดังนี้ \(\scriptsize \Delta\text{V}_{\tiny \text{t}} = a + b_{\tiny \text{I}} \Delta\text{I}_{\tiny \text{t}} + e_{\tiny \text{t}}\) โดย \(\scriptsize \Delta\text{V}\) หมายถึง การเปลี่ยนแปลงมูลค่าของกลุ่มการลงทุน</small>
            <small><a href="#from15" id="to15">\(\scriptsize ^{15}\)</a> \(\scriptsize \Delta\text{SET50}_{\tiny \text{t}} = a + b_{\tiny \text{F}}(\Delta F)_{\tiny \text{t}} + e_{\tiny \text{t}} \) โดยที่ \(\scriptsize \text{AF}_{\tiny \text{t}}\) แสดงการเปลี่ยนแปลงมูลค่าของสัญญาฟิวเจอร์สบนดัชนี SET50 ที่ส่งมอบเดือนใกล้ที่สุด</small>
            <small><a href="#from16" id="to16">\(\scriptsize ^{16}\)</a> ผู้ค้าบางส่วนจึงนิยมทำอาบิทราจแบบไม่สมบูรณ์ที่เรียกว่า “Quasi-arbitrage” โดยทำการซื้อหรือขายกลุ่มของหลักทรัพย์ที่สังเคราะห์ว่าสามารถเลียนแบบกลุ่มของหลักทรัพย์ในดัชนีได้ดี เพื่อลดต้นทุนการทำธุรกรรมและการติดตามข้อมูล เช่นใช้หลักทรัพย์เพียง 50-60 ตัว ในการเลียนแบบดัชนี S&P 500 เป็นต้น</small>
            <small><a href="#from17" id="to17">\(\scriptsize ^{17}\)</a> การทำกำไรแบบอาบิทราจส่วนใหญ่ใช้การระบุโอกาสโดยอิงตัวแบบจำลอง ดังนั้น โอกาสในการทำอาบิทราจที่พบบ่อยครั้งจึงอาจจะเป็นภาพลวงได้ ทั้งนี้เพราะแบบจำลองที่ใช้อ้างอิงเป็นตัวแบบที่ไม่ถูกต้อง </small>
            <small><a href="#from18" id="to18">\(\scriptsize ^{18}\)</a> การทำอาบิทราจของดัชนีในทางปฏิบัติทำไม่ได้จริงหากทำร่วมกับกลุ่มหลักทรัพย์ เพราะหลักทรัพย์ในกลุ่มมีเป็นจำนวนมาก เพื่อลดความคลาดเคลื่อนของกลยุทธ์ลง ผู้ลงทุนอาจพิจารณาหน่วยลงทุนที่อ้างอิงกับดัชนีที่ต้องการ (index fund) แทน</small>
            </div>
        </div>
    </div>
</body>
</html>





